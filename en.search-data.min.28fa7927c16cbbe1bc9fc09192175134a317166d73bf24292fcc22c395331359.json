[{"id":0,"href":"/ekip/docs/ievads/","title":"Ievads","section":"Docs","content":"Ievads\r#\r\rTeritoriālās attīstības veicināšanā un īstenošanā nostiprinās viedas un ilgtspējīgas attīstības pieeja, kurā savienojas sociālā, vides un ekonomiskā ilgtspēja, un vietējā specializācijā un vietējo resursu gudrā izmantošanā balsīta izaugsme. Vieda un ilgtspējīga teritoriālā attīstība (VITA) ietver arī vienmērīgas attīstības veicināšanu viscaur valstī vai reģionā, neatkarīgi no teritoriju ģeogrāfiskās atrašanās vietas, sociāli demogrāfiskā, ekonomiskā un vides profila, un vienlaikus ņemot vērā to specifiku. VITA paredz daudzpusīgu jeb dažādas jomas un nozares savienojošu, un daudzlīmeņu jeb dažādiem pārvaldes līmeņiem saistošu tvērumu. Šādas pieejas sekmīgai īstenošanai var būt nepieciešama dažādu pušu – pētnieku, politikas veidotāju, uzņēmēju un pilsoniskās sabiedrības pārstāvju – iesaiste un sadarbība. Šādā radošā daudzpusīgā daudzdalībnieku sadarbībā – jeb zināšanu un inovāciju partnerībās – tiek savienoti un kombinēti dažādi resursi, kas ļauj sekmīgāk attīstīt un ieviest jaunus, inovatīvus risinājumus kompleksām attīstības problēmām.\nPārtika, digitalizācija un lauku-pilsētas saiknes iezīmējas starp centrālajām jomām, kas virza un ietekmē teritoriālo attīstību. Pārtikas sektors - sākot no pārtikas ražošanas līdz patēriņa paradumiem un atkritumu vadībai - tiešā veidā ietekmē reģionu ekonomisko profilu, sociālos raksturojumus (piemēram, pārtikas patēriņa ietekme uz iedzīvotāju veselību, lauksaimnieciskās ražošanas struktūras ietekme uz lauku teritoriju apdzīvotību un kopienu attīstību) un vides situāciju (piemēram, lauksaimnieciskās ražošanas un pārtikas aprites modeļu ietekme uz lauku teritoriju ainavu, bioloģisko daudzveidību, augsnes, ūdeņu un gaisa kvalitāti, klimata pārmaiņām). Digitalizācija ir kļuvusi par neatņemamu ikdienas, uzņēmējdarbības un pārvaldes dimensiju, un sagaidāms, ka digitālo risinājumu un rīku loma arvien palielināsies. Tā piedāvā jaunus attīstības izrāvienus, un, prasmīgi to izmantojot, ir iespējas jauniem uzņēmējdarbības un nodarbinātības veidiem, pakalpojumu pieejamībai, dzīvesveidiem, sociālajai iekļautībai, un efektīvākai lēmumpieņemšanai. Visbeidzot vienmērīgas teritoriālās attīstības īstenošanas vārdā lielāka vērība jāpiegriež lauku un pilsētu mijattiecību stiprināšanai abpusēji izdevīgos veidos.\nVisu trīs jomu nozīmi viedā un ilgtspējīgā attīstībā izgaismojusi arī Covid-19 pandēmija. Pārtikas sektors aktualizēja resursu pašpietiekamības un vietēja mēroga sagādes ķēžu nozīmi. Lauku un pilsētu teritorijas katra atšķirīgi piedzīvoja pandēmijas ierobežošanas pasākumus, parādot katras priekšrocības un trūkumus un abu sasaistes nozīmi, mazinoties pārvietošanās iespējām. Fiziskā distancēšanās spilgti parādīja digitālo rīku un prasmju nozīmi sociālajā un ekonomiskajā dzīvē.\nRokasgrāmatā aplūkotās tēmas un piemēri nepretendē uz visaptverošu situācijas un risinājumu raksturojumu minētajās trijās jomās. Tie iezīmē vairākus samērā jaunus vai zināmākus, bet vēl nepietiekoši izmantotus attīstības virzienus un risinājumus, kas ilustrēti ar konkrētiem piemēriem. Tēmas un piemēri atlasīti, lai atspoguļotu sadarbības nozīmi. Katras tēmas un piemēra izklāsts ietver (1) konteksta apstākļu jeb situācijas aprakstu, kas rosinājusi meklēt risinājumus; (2) risinājumu jeb stratēģijas, ko indivīdi un/vai organizācijas mērķtiecīgi veido un īsteno, sadarbojoties un liekot lietā pieejamos resursus; (3) risinājuma sniegtos rezultātus, pievēršot uzmanību ekonomiskiem, sociāliem un vides aspektiem;(4) secinājumus, kas ietver galveno atziņu un/vai ieteikumus.\nRokasgrāmata sagatavota Latvijas Zinātnes Padomes Fundamentālo un lietišķo pētījumu programmas projekta «EKIP: Lietotājorientētu zināšanu un inovācijas partnerību aktivizēšana viedai un ilgtspējīgai teritoriālai attīstībai» (Nr.lzp-2020/2-0133) ietvaros. Tajā izmantoti Baltic Studies Centre veikto pētniecisko projektu (AgriLink, DESIRA, ETUDE, FoodLinks, PLAID, ROBUST, SALSA, SINFO, SOLINSA, SUPURBFOOD, TRUSt) apkopoti rezultāti par zināšanu un inovāciju partnerībām un attīstības procesiem reģionālās pārtikas sistēmās, lauku-pilsētu mijattiecībās un lauku digitalizācijā.\n"},{"id":1,"href":"/ekip/docs/kategorijas/partika/","title":"Pārtika","section":"Tēmas","content":"Ilgtspējīgas pārtikas sistēmas\r#\r\rPārskats\r#\r\rIlgtspējīgas pārtikas sistēmas (IPS) ir pārtikas aprites organizācijas veids, kas paredz nodrošināt sabiedrību ar veselīgu pārtiku, vienlaikus tiecoties uz neitrālu vai pozitīvu pārtikas aprites ietekmi uz vidi un ekonomiskajām un sociālajām institūcijām (FAO, 2018). Uz ilgtspēju vērstas pārtikas sistēmas reformas tiecas ierobežot pārtikas apritē identificētos negatīvos aprites blakus efektus. Ilustrējot šādus negatīvos blakus efektus var minēt, piemēram, pieprasījuma pēc lētas pārtikas vēsturisko ietekmi uz dominējošajām pārtikas ražošanas praksēm, kas ilgtermiņā ir veicinājis ļoti efektīvu, bet neilgtspējīgu lauksaimniecības modeļu izplatību.\nPēdējā gadsimta laikā novērojamā mazumtirdzniecības un pārstrādes centralizācija, savukārt, ir būtisku samazinājusi lauksaimnieku ietekmi pārtikas sagādes ķēdē, nozīmīgi ierobežojot lauksaimnieku iespējas patstāvīgi ieviest pārmaiņas. Līdzīgi piemēri, kur sarežģītas sistēmiskas cēloņsakarības ir būtiski iedragājušas pārtikas aprites ilgtspēju un to iespēju mainīties ir vēl daudzi. Arvien augošais pierādījumu loks par šādiem pārtikas aprites izaicinājumiem ir veicinājis, ka gan Eiropā (ko lieliski ilustrē “No lauka līdz galdam” stratēģija), gan arī citur pasaulē IPS ir dominējošais vēlamais pārtikas sistēmu pārmaiņu virziens.\nProblēmas, kas saistās ar IPS ieviešanu, izriet no diviem konceptuāliem izaicinājumiem. Pirmais izaicinājums ir saistīts sistēmisko pieeju, kas ietverts pašā ilgtspējīgas pārtikas sistēmas jēdzienā. Pēdējos gados sistēmiska pieeja ir kļuvusi par dominējošo perspektīvu lauksaimniecības un pārtikas sektora procesu analīzē (Achterbosch et al. 2019). Tā paredz, ka pārtikas apritē ražošana, patēriņš, sagādes ķēžu struktūra, finansējuma pieejamība, utt. tiek uzlūkoti kā savstarpēji saistīti elementi no kuriem katrs ir sasaitē ar vienu vai vairākiem citiem sistēmas elementiem. Šī pieeja ir palīdzējusi saprast nepieciešamo pārmaiņu apmērus un ietekmes, ko pārmaiņas vienā pārtikas aprites posmā var radīt uz sistēmu kopumā (FAO 2018). Vienlaikus šī pieeja arī radījusi plaisu starp visaptverošu analītisku skatījumu un praktiķu vajadzībām konkrētu lokalizētu izaicinājumu risināšanā. Šādā kontekstā centrāls IPS izaicinājums ir salāgot ļoti plašo sistēmisko pieeju ar dažādu grupu aktuālajām šaurākām vajadzībām, un atrast veidus, kā sistēmisku sarežģītību tulkot praktiķiem noderīgos un skaidros ieteikumos.\nOtrs izaicinājums ir saistīts ar IPS ilgtspējas dimensiju. Ilgtspēja ir derīgs jēdziens, lai vienā vārdā noformulētu vēlamās pārmaiņu īpašības. Kā jēdziens tas pēdējās dekādēs ir kļuvis tik populārs, ka to vairs nav nepieciešams skaidrot. Var tikai pieminēt, ka tieši vai netieši ar pārtiku ir saistīta lielākā daļa no Apvienoto Nāciju Organizācijas Ilgtspējības attīstības mērķiem. Specifiski pārtikas kontekstā ilgtspējas nozīmību ilustrē fakts, ka pēdējos gados ir izstrādāti virkne publiski pieejamu rīku, kuri palīdz novērtēt pārtikas sagādes ķēžu vai to daļu ilgtspēju (piem., FAO The Food System Wheel un FAO SAFA Guidelines: Sustainability Assessment of Food, Barilla un The Economist izstrādātais Food Sustainability Index u.c.).\nPraksē ilgtspēja ir cieši saistīti gan ar globālām pārmaiņām, gan arī ar lokālu kontekstu un lokāli iesaistīto grupu ekspektācijām un interpretācijām. Tādējādi vēlamo rezultātu nevar sasniegt tikai ar visaptverošiem risinājumiem. Tā vietā ir jālūkojas uz lokalizētām iniciatīvām, kurās tiek notvertas vietējās vēlmes un vajadzības. Nepieciešamība lokalizēt risinājumus ierobežo iespējas vienkārši pārņemt prakses, kuras sevi ir pierādījušas citos kontekstos.\nRisinājumi\r#\r\rEKIP ietvaros apkopotie piemēri ilustrē vairākus darbības virzienus, kuri var veicināt IPS.\nProdukta pievienotā vērtība\r#\r\rPalielinot tirgoto produktu vērtību, ražotājs var samazināt pārdotā produkta apjomu, nesamazinot savus ieņēmumus. Vērtības palielināšanai var tikt izmantotas dažādas reālas un arī simboliskas produkta īpašības. Vienlaikus pēdējā dekādē arvien lielāku nozīmi cenu pamatojumā iegūst ar produkta ilgtspēju saistītas pazīmes. Spēja pamatot augstāku cenu un saņemt lielākus ieņēmumus no katras pārdotās vienības būtu nozīmīgs ieguvums visiem pārtikas ražotājiem. Tomēr vislielākās iespējas tā pavērš mazākajiem ražotājiem. Šai pārtikas ražotāju grupai bez papildu pievienotās vērtības radīšanas var būt neiespējami nodrošināt uzņēmuma pastāvēšanai nepieciešamo ieņēmumu līmeni.\nLai paaugstinātu produkta uztverto vērtību, ražotāji izmanto dažādas stratēģijas. Viens no tipiskiem risinājumiem ir produktu zīmološana. Tipiski, domājot par zīmološanu, mēs domājam par atšķirības zīmēm, kas ir saistītas ar atsevišķiem produktiem vai produktu līnijām. Piemēram, virkne vietējie tējas ražojošie uzņēmumi ir veiksmīgi izveidojuši produkta zīmolus, kas ļauj tiem pamatot produktu augstāko cenu gan Latvijā, gan starptautiski. Tomēr ir arī citi piemēri – piemēram, vienā sektorā ražojošo uzņēmumu apvienošanās, lai vienotos par noteiktiem ražošanas standartiem, kuri tiek komunicēti, izmantojot kopēji uzturētas produkta kvalitātes zīmes; viena reģiona uzņēmumu apvienošanās zem vienotas kvalitātes zīmes, tādējādi komunicējot produkta īpašo ģeogrāfisko vai kulturālo izcelsmi. Abos gadījumos produkta īpašības var ietekmēt produkta cenu.\nAr kolektīvi lietotu zīmolu izveidošanu ir saistāmi virkne izaicinājumi, no kuriem nozīmīgākie ir spēja apvienot kādu ražotāju grupu, vienoties par ražošanas principiem, kurus konkrētais zīmols attēlos, un nodrošināt pienācīgu zīmola īpašību komunikāciju, lai patērētāji saistītu zīmolu ar specifiskajām īpašībām un būtu gatavi par tām maksāt vairāk. Praksē šie izaicinājumi var izspēlēties dažādi. Ražotāju veidotās kvalitātes zīmēs būs grūtāk vienoties par standartiem un komunikācijas finansējumu. Pārvaldes un nevalstisko organizāciju uzturētās kvalitātes zīmēs standarti parasti jau ir iekļauti kvalitātes zīmes pamatojumā (piemēram, veidot ilgtspējīgāku vai godīgāku sagādes ķēdi) un komunikāciju var nodrošināt no uzturētāja budžeta. Šajā gadījumā lielāks uzdevums ir stimulēt ražotājus pieteikties dalībai shēmā.\nKulinārā mantojuma komercializēšana\nVietējā kulinārā mantojuma apzināšana un komercializēšana var veicināt jaunas lauku uzņēmējdarbības formas un lauku saimniecību attīstību, izmantojot un saglabājot tradicionālo vietējās pārtikas kultūru: vietējos produktus, ražošanas prakses, rīkus, tradīcijas, dzīvesveidu. Izceļot vietējos produktus un pārtikas ražošanas tradīcijas, iespējams īstenot virkni uzņēmējdarbības aktivitāšu, kas saistītas ar tūrismu: izglītojošus pasākumus, meistradarbnīcas, ēdināšanas pakalpojumus, degustācijas, skaistumkopšanas un veselības aprūpi, lauku SPA, izmitināšanas un atpūtas pasākumus, viesu namu pakalpojumus u.c. Vienota reģionāla kulinārā mantojuma uzņēmējdarbības klāstera un tūrisma pakalpojumu piedāvājuma veidošana, kurā sadarbojas uzņēmēji un citas ar pārtiku saistītas organizācijas (piemēram, muzeji, NVO u.c.), var veicināt sekmīgāku klientu piesaisti reģionā un vairot ienākumus.\r\rCits veids, kā mazās saimniecības mēdz palielināt produktu pievienoto vērtību, ir pārstrādies pievienošana ražošanai. Mazie pārtikas uzņēmumi pārstrādei parasti izmanto augkopības, lopkopības, piensaimniecības, zvejas, medus un citus produktus un izejvielas. Izplatīti produkcijas veidi ir sulas, ievārījumi, konservējumi, medus izstrādājumi, kūpinājumi, sieri. Pārstrāde bieži tiek apvienota ar lauku tūrisma aktivitātēm. Praksē tikai neliela daļa šādu uzņēmumu ir atraduši stabilus unikālus produktus, pret kuriem ievērojamā patērētāju grupā ir izveidojusies lojalitāte. Mēs varam pieņemt, ka gadījumos, kad tā notiek, lielāki uzņēmumi atrod veidus, kā konkrētos jaunos produktus nokopēt un ienest plašākā tirgū, tādējādi atņemot mazajām saimniecībām to nišu. Rezultātā biežāk šādas saimniecības darbojas ar produktiem, kuriem unikālas īpašības var piešķirt, tos ražojot nelielā apjomā, vai ar produktiem, kuri piesaista patērētāja interesi, bet neparedz biežu patēriņu. Vēl cita uzņēmumu pieredze ir pārdot produktu kā daļu no plašāka pakalpojuma. Nereti, saistoties ar lauku tūrismu, mazās saimniecības rada iespēju patērētājiem iesaistīties produkta tapšanas procesā, piemēram, ražošanu padarot publisku vai veidojot nodarbības, kurās patērētājs var apgūt pārstrādes iemaņas. Tējas ražojošie uzņēmumi pakalpojumu veido ap tējas “personībām” – tējas vācējiem ar “unikālām” zināšanām par tējām vai ritualizētu tēju kokteiļu sagatavošanu. Pamatojot produkta augstāku vērtību uzņēmumi plaši izmanto digitālo mārketingu.\nSagādes ķēžu pārstrukturēšana\r#\r\rVirkne pārtikas sistēmās identificētu problēmu izriet no sagādes ķēžu organizācijas. Mazumtirdzniecības centralizācija ir radījusi situāciju, kurā tirgotāji var noteikt cenu un tirgotā produkta īpašības. Vienlaikus ražotāji un pārstrādātāji ir atkarīgi no mazumtirgotājiem, lai realizētu savu produkciju un arī lai iegūtu vairāk informāciju par patērētājiem. Šādā kontekstā pat ražotāji, kuri gribētu, pārstrukturējot ikdienā izmantotās prakses, ieviest uz ilgtspēju vērstas pārmaiņas, ir pilnībā atkarīgi no citu sagādes ķēdes spēlētāju akcepta paredzētajām pārmaiņām. Savukārt citiem sagādes ķēdes dalībniekiem, piemēram, mazajiem ražotājiem un pārstrādātājiem, dominējošajās sagādes ķēdēs var būt tikai ierobežotas iespējas iesaistīties.\nLai pārvarētu šos izaicinājumus ražotāji, patērētāji, uzņēmēji un arī pārvalde ir iesaistījusies jaunu saīsinātu ķēžu stiprināšanā. Viens veids, kā tas tiek darīts, ir pārtikas tirdziņu uzturēšana. Tie var būt tirdziņi, kuri norisinās ar noteiktu regularitāti, piemēram, reizi nedēļā, vai tirdziņi, kuri tiek organizēti tikai uz kādiem noteiktiem svētkiem, piemēram, Jāņiem. Tirdziņi kalpo kā vieta, kur vienlaicīgi virknei tirgotāju satikties ar ieinteresētajiem patērētājiem, apejot mazumtirgotājus. Cits risinājums ir tā sauktā tiešā pirkšana, kurā patērētāji iepērk produktus no ražotāja, savstarpēji vienojoties par iegādes veidu. Šie veidi, var būt dažādi, taču visbiežāk minētie organizētie tiešās pirkšanas risinājumi ir tiešās pirkšanas grupas vai tiešsaistes platforme Svaigi.lv. Abos gadījumos patērētāju grupa vienojas ar ražotāju grupu par regulāriem iepirkumiem, kuru dēļ ražotājs ir gatavs savu produkciju piegādāt līdz abpusēji norunātai vietai. Tiešās pirkšanas gadījumā vienošanās ir pilnībā pircēja un ražotāja ziņā, bet Svaigi.lv gadījumā transakciju regulē vidutājs – uzņēmums, kurš par savu pakalpojumu saņem atlīdzību. Visbeidzot, tirdzniecība tiešsaistē ir vēl viens pieminams modelis. Ražotājii savas produkcijas tirgošanai tiešsaistē izmanto ļoti dažādus risinājumus: elektroniskā pasta adrešu sarakstus, lai regulāri uzrunātu pircējus, kuri jau ir izrādījuši interesi; tiešsaistes tirdzniecības rīki, kuros patērētājs var uzreiz pasūtīt sev vēlamo produktu. Pieeja internetam ražotājiem ir pavērusi jaunas iespējas, kā būt neatkarīgiem no vidutājiem, un ražotāji to aktīvi izmanto.\nTe gan ir jānorāda, ka pārstrukturētās sagādes ķēdes īpašības ietekmē gan veids, kā tā ir organizēta, gan citi aspekti. Pirmkārt, pat līdzīgi organizētām ķēdēm fokuss var nozīmīgi atšķirties. Piemēram, tiešās pirkšanas grupas sadarbojas lielākoties ar zemniekiem, kuri ražo bioloģisku produkciju, un tādā veidā ierobežo zemnieku loku, kuri var izmantot šo konkrēto risinājumu. Otrkārt, sagādes ķēdes pārvaldības modeļi arī pārstrukturētajās ķēdēs atšķiras. Jau pieminētās tiešās pirkšanas grupas ir demokrātiski pārvaldītas, bet Svaigi.lv uztur privāts uzņēmums. Treškārt, šo risinājumu izmēri gan iesaistīto cilvēku skaita ziņā, gan arī regularitātes ziņā ir atšķirīgi.\nVienlaikus te arī jānorāda, ka, neskatoties uz minēto risinājumu atšķirībām, to organizatoriskie izaicinājumi ir līdzīgi. Ražotājiem, piemēram, visos gadījumos aktuāli ir loģistikas izaicinājumi un jāatrod laiks, lai iesaistītos ķēdes uzturēšanā. Atsevišķos gadījumos ražotājiem var būt izteikti grūti iepriekš prognozēt pārdotās produkcijas apjomu, kas var radīt riskus ar ātri bojājošos produkciju. Organizatoriem ir jānodrošina telpas un jāpiesaista gan patērētāji, gan arī ražotāji. Šādu iniciatīvu uzsākšana visiem ir izacinājums.\nTiešās pirkšanas pulciņi\nTPP ir pircēju-entuziastu kopīgi radīta un organizēta iniciatīva, kas ļauj dalībniekiem regulāri iegādāties galvenokārt bioloģiski audzētu vietējo pārtiku no vietējiem zemniekiem, personīgi iesaistoties šīs iniciatīvas uzturēšanā ar sava laika un darba ieguldījumu. TPP pamatideja ir darboties bez starpniekiem un uz brīvprātības pamata. Iniciatīva radās, videi draudzīga dzīvesveida entuziastiem cenšoties radīt iespēju iedzīvotājiem iegādāties ekoloģisku, sezonālu, vietēji ražotu pārtiku, kā arī mazināt atrautību starp pārtikas ražotāju un patērētāju. Pēdējo gadu laikā TPP ir guvuši plašu popularitāti. Latvijā darbojas nedaudz vairāk nekā 20 TPP, kas aptver aptuveni 400 ģimeņu. Katrs pulciņš sadarbojas ar 10-30 mājražotājiem un bioloģiskajiem zemniekiem. TPP darbība tiek organizēta dažādās šim mērķim brīvprātīgi atvēlētās telpās, piemēram, kafejnīcās, nevalstisko organizāciju birojos, pulciņa biedru privātīpašumā. Pulciņa dalībnieki organizē dežūras (atkarībā no pulciņa lieluma aptuveni reizi 2-4 mēnešos katram dalībniekam), kuru laikā dežurants tiešsaistes platformā pieņem pasūtījumus, nodod tos ražotājiem, pieņem pārtiku un visbeidzot atdod to pulciņa dalībniekiem. TP kustības ietvaros tiek organizētas ekskursijas uz saimniecībām, kur pulciņu dalībnieki var gūt zināšanas par pārtikas audzēšanu/ražošanu.\r\rCiešāka sadarbība\r#\r\rVairumu no pārtikas sistēmās identificētajiem izaicinājumiem ir daudz vieglāk mainīt sadarbojoties. Tam ir vairāki iemesli – grupā pārtikas sagādes ķēdes pārstāvji iegūst lielāku ietekmi pār pārtikas apriti un līdz ar to arī citiem ķēdes dalībniekiem; lielākai sagādes ķēžu pārstāvju grupai vienojoties par pārmaiņām, mazinās institucionālie ierobežojumi pārmaiņām; grupā vienojoties par pārmaiņām, tām var tikt aktivizēti jauni atbalsta instrumenti.\nViens no biežāk minētajiem sadarbības modeļiem pārtikas sistēmās ir kooperēšanās. Pārtikas sagādes ķēžu pārstāvji var kooperēties ap ļoti dažādiem elementiem – sākot no kopīgi izmantota inventāra un kolektīvas komunikācijas ar produkta pircējiem un beidzot ar kooperēšanos ap kopēju produkta zīmola izmantošanu un sagādes ķēžu organizēšanu. Nav ierobežojumu, kā tiek veidota kooperēšanās, un kooperatīvu potenciāls ir praktiski neizsmeļams. Labi pārvaldīti kooperatīvi var kļūt par instrumentu mērķtiecīgai tā dalībnieku iespēju uzlabošanai pārtikas sistēmās. Dažādu pārtikas padomju un pārtikas stratēģiju attīstība ir parādījusi, ka mērķtiecīga apvienošanās, lai mainītu pārtikas sistēmas, var notikt arī ārpus kooperatīviem.\nAtbalsta instrumentu pārskatīšana un jaunu instrumentu ieviešana\r#\r\rPārtikas sagādes ķēdēs tieši neiesaistītajām, bet tuvu esošajām organizācijām ir virkne instrumenti, kā veicināt pārmaiņas sagādes ķēdēs un palīdzēt veicināt ilgtspēju pārtikas sagādē. Pārmaiņu instruments, kas gan starptautiski, gan arī Latvijā ir saņēmis, šķietami, vislielāko uzmanību, ir pārtikas iepirkums. Valsts institūcijas un pašvaldības ir iesaistītas virknē publisku institūciju uzturēšanā (piemēram, skolas, slimnīcas, cietumi), un viena no šo pārvaldes institūciju funkcijām ir ēdināšanas nodrošināšana. Šim nolūkam pārvaldes institūcijas tērē ievērojamus līdzekļus ar ēdināšanu saistītu pakalpojumu un pārtikas produktu iepirkumam. Iepirkuma procedūrā iestrādājot specifiskus kritērijus (piemēram, atbalstot bioloģiski audzētus un pārstrādātus produktus) var radīt plašu jaunu noieta tirgu un veicināt ražošanas prakšu maiņu. Piegādāt produktus publiskā iepirkumā ir tik pievilcīgs mērķis, ka uzņēmumi var būt gatavi investēt, lai mainītu ražošanas procedūras, kas, savukārt, iepirkuma kritērijiem atbilstošus produktus ļauj bez papildus izmaksām ienest kopējā pārtikas tirgū. Kopējais regulējums par iepirkumā iegūstamo produktu īpašībām Latvijā tiek izstrādāts valsts līmenī. Vienlaikus, praktiski iepirkums tiek organizēts vietējā līmenī, un tā organizācija nereti ir nozīmīgs izaicinājums. Galvenās grūtības ir saistītas ar vietējo ražotāju spēju nodrošināt regulāru produktu piegādi nepieciešamajā apjomā.\nIkšķiles Brīvā skola\nSkolas pārstāvju vēlme nodrošināt veselīgu un ilgstpējīgu pārtiku motivēja IBS iesaistīties un rast ilgstpējīgus risinājums visos pārtikas ķēdes posmos - audzēšanā, sagādē, pārstrādē, maltīšu pagatavošanā un ēdiena atlikumu pārvaldīšanā. Gaļas glabāšanas iekārtu iepirkuma atlikšana noveda pie ilgtermiņa lēmuma turpmāk skolā pasniegt tikai veģetāras maltītes. Skola nodrošina sezonālu un veģetāru maltīšu gatavošanu, organizējot īso bioloģiskās pārtikas piegādes ķēdi, tādā veidā mazinot pārtikas patēriņa negatīvo ietekmi uz vidi un atbalstot vietējos lauksaimniekus. Skola kombinē pārtikas sagādes kanālus daļu iepērkot no zemnieku saimniecībām (kuru saimnieko skolai pieņemamā veidā), bet daļu - audzējot skolas dārzā. Lai skolas dārzā audzēto pārtiku varētu uzglabāt, skola ir piesaistījusi finansējumu pagraba atjaunošanai un ledusskapju iegādei. Šīs investīcijas ir ļāvušās arī optimizēt sadarbību ar zemnieku saimniecībām. Pārtikas piegādes posmā, sadarbībā ar zemnieku saimniecībām, ietekme uz vidi tiek samazināta apvienojot plānotos braucienus uz vairākiem galapunktiem un iespējami piepildot mašīnas ietilpību (atvestā produkcija tiek noglabāta skolas pagrabā un ledusskapjos). Maltīšu pagatavošanā tiek izmantoti produkti, kas audzēti skolas permakultūras dārzā un siltumnīcās.\r\rLai pārvarētu izaicinājumus, ar kuriem iepirkuma organizētāji saskaras, ir izstrādāti jauni iepirkuma organizēšanas risinājumi. Bieži lietota pieeja ir sadalīt iepirkumu mazākās daļās, tādā veidā dodot iespējas piedalīties mazākiem ražotājiem. Mazāk populāra pieeja, kuru ir izvēlējusies Ikšķiles Brīvā skola, ir dažādot sagādes kanālus un nodrošināt skolā infrastruktūru ilgstošai produktu uzglabāšanai. Pēdējos gados veidojas interese par dinamisko iepirkumu – informācijas tehnoloģijās balstītu risinājumu, kas sakopo informāciju par pieejamo produktu piedāvājumu no daudziem un dažādiem lauksaimniekiem un piedāvā tos pircējiem (sabiedriskās ēdināšanas pakalpojumu nodrošinātājiem) vienotā interneta platformā.\nSpecifiski lauksaimniekus atbalstošs instruments ir demonstrējumi, kas paredz uzskatāmu un praktisku zināšanu nodošanu lietotājiem. Demonstrējumi ir komunikācijas veids, kā lauksaimnieki var viegli piekļūt nepieciešamajām zināšanām un individuāli veidot kontaktus un tiešā veidā sazināties ar nozares speciālistiem. Vairums demonstrējumu ir vērsti uz saimniekošanas efektivitātes un ražīguma paaugstināšanu, tomēr liela daļa skar arī vides ilgtspējas jautājumus. Arī šajā jomā, reaģējot uz digitālo pagriezienu, ir notikušas pārmaiņas, kas gan ļauj arvien lielākai lauksaimnieku grupai iesaistīties demonstrējumos, gan arī ir radījis lielākas iespējas lauksaimniekiem dalīties ar savu pieredzi. Virtuālie demonstrējumi, izmantojot lauksaimniekiem domātus vai lauksaimnieku pašu veidotus īsākus vai garākus videomateriālus, ir veids, kā lauksaimnieki dalās ar saimniecībā izmantotām inovatīvām pieejām un risinājumiem.\nNobeidzot, nozīmīga loma veicinot pārmaiņas pārtikas sistēmās ir finanšu instrumentiem un līgumiem. Jaunāko tehnoloģisko risinājumu ieviešana un prakšu maiņa var būt dārga un laikietilpīga, un uzņēmumiem var nebūt pieejas līdzekļiem, kas ir nepieciešami pārmaiņu ieviešanai. Pārvalde līdz šim ir identificējusi vairākus atbalsta instrumentus, kas varētu motivēt finanšu sektoru atbalstīt pārmaiņas pārtikas sistēmās. Starp šādiem atbalsta mehānismiem var minēt garantijas noteikta veida pārmaiņas veicinošiem projektiem, kas samazinātu banku risku, uzņemoties jaunus projektus. Tāpat pārvalde var investēt tādas atbalsta infrastruktūras izveidē, kas var samazināt pārmaiņu paredzešo inovāciju ieviešanas vai ekspluatācijas izmaksas, kas padarītu šādas inovācijas rentablākas. Galējā gadījumā caur projektiem pārvalde var atbalstīt mērķtiecīgi virzītas pārmaiņas, sedzot daļu no pārmaiņu ieviešanas izmaksām. Inovatīvu līgumu formu izmantošana, savukārt, var mazināt ar cenu svārsībām saistītos riskus.\nRīcībieteikumi\r#\r\rLai veicinātu IPS ieviešanum vajadzīgs darboties vairākos virzienos:\n Arī praktiķu ikdienas lēmumos ir jātiecas izmantot sistēmu domāšanu. Tas palīdzēs identificēt lēmumu kompleksās sekas un ļaus laicīgi identificēt visas problēmas, kas ar konkrēto lēmumu var tikt saistītas; Jāatbalsta vietējo produktu iesaiste starptautiskās pārtikas kvalitātes shēmās. Šīs shēmas ir pierādījušas, ka tās sekmīgi funkcionē un tām jau ir nodrošināta starptautiska atpazīstamība. Tajās iesaistototies, uzņēmumiem automātiski tiktu pavērtas durvis uz globālo tirgu; Kritiski pārskatīt lokālās kvalitātes zīmes, novērtējot tām nosprausto mērķu adekvātumu un izvērtējot to spēju piesaistīt līdzekļus, lai veidotu vērā ņemamu dialogu ar patērētājiem; Eksperimentēt ar dažādiem sadarības modeļiem. Kooperācijas potenciāls ne tuvu nav izsmelts. Vienlaikus, arī citās sadarības formās, kā piemēram, vietējā pārtikas padomē, ir nepieciešamā kapacitāte, lai mainītu pārtikas sistēmas. Turpināt meklēt veidus, kā efektīvāk izmantot iepirkumu vietēji nosprausto mērķu sasniegšanai. Daļēji tas nozīmē motivēt institūcijas, kuras ir atbildīgas par iepirkumu, būt aktīvākām, ieviešot lokāli pielāgotas iepirkumu formas. Tomēr tas arī nozīmē, meklēt jaunus veidus, kā organizēt iepirkumu. Sistemātiski izvērtēt pārvaldei pieejamos finanšu instrumentus, ko var izmantot, lai veicinātu pāreju uz IPS. Kritiski izvērtēt šo instrumentu lomu un nozīmi IPS.  Avoti\r#\r\r  Achterbosch, T.J., Escudero, A.G., Dengerink, J.D. and S. van Berkum. (2019). Synthesis of existing food systems studies and research projects in Europe.\n  FAO (2018). Sustainable food systems. Concept and framework.\n  Rokasgrāmatas saistītie raksti\r#\r\rTēmas\r#\r\rVietējās pārtikas zīmološana\nTiešā tirdzniecība.\nPārstrāde mazajās saimniecībās. Pilsētu pārtikas stratēģijas. Ilgtspējīgs pārtikas iepirkums. Demonstrējumi. Dzīvās prakses laboratorijas. Digitālie mārketinga rīki. Kultūra kā teritorialās attīstības resurss. Brikolāža. Savvaļas produktu komercializācija. Finansējums.\nLauksaimnieku kooperatīvi.\r\rPiemēri\r#\r\r0 km iniciatīva Alenteho reģionā Portugālē. Straupes lauku labumu tirdziņš. Tiešās pirkšanas pulciņi. Kalnciema tirgus. Pārstrāde zemnieku saimniecībā \u0026lsquo;Juri\u0026rsquo;. Tukuma pārtikas stratēģija. Ikšķiles Brīvās skolas ēdināšana. Dinamiskais pārtikas iepirkums. Demonstrējumi lauksaimniecībā. Lauksaimnieku mijiedarbība ar konsultantiem tiešsaistē. Tukuma kultūras stratēģijas koprade. Svaigi.lv. Neganti gardi. Kulinārā mantojuma komercializēšana. Tējas tirgojošie uzņēmumi. Līgumu loma augkopju ekonomiskās noturības veicināšanā. Satelītattēlu izmantošana maza mēroga lauksaimniecības monitorēšanā.\r\r\r"},{"id":2,"href":"/ekip/docs/kategorijas/","title":"Tēmas","section":"Docs","content":"Rokasgrāmatas tēmas pēc satura kategorijām\r#\r\rPārtika\r#\r\rVietējās pārtikas zīmološana\nTiešā tirdzniecība.\nPārstrāde mazajās saimniecībās. Pilsētu pārtikas stratēģijas. Ilgtspējīgs pārtikas iepirkums. Demonstrējumi. Dzīvās prakses laboratorijas. Digitālie mārketinga rīki. Kultūra kā teritorialās attīstības resurss. Brikolāža. Savvaļas produktu komercializācija. Finansējums.\nLauksaimnieku kooperatīvi.\r\rLauki - Pilsētas\r#\r\rVietējās pārtikas zīmološana. Tiešā tirdzniecība.\nPārstrāde mazajās saimniecībās. Pilsētu pārtikas stratēģijas. Ilgtspējīgs pārtikas iepirkums.\nDigitalizācija lauku attīstībā. Dzīvās prakses laboratorijas. Digitālie mārketinga rīki. Kultūra kā teritorialās attīstības resurss.\nBrikolāža. Savvaļas produktu komercializācija. Finansējums.\r\rDigitalizācija\r#\r\rVietējās pārtikas zīmološana.\nTiešā tirdzniecība.\nDemonstrējumi.\nDigitalizācija lauku attīstībā. Dzīvās prakses laboratorijas. Digitālie mārketinga rīki.\nKultūra kā teritorialās attīstības resurss. Brikolāža. Savvaļas produktu komercializācija. Finansējums.\r\r\rPiemēri pēc satura kategorijām\r#\r\rPārtika\r#\r\r0 km iniciatīva Alenteho reģionā Portugālē. Straupes lauku labumu tirdziņš. Tiešās pirkšanas pulciņi. Kalnciema tirgus. Pārstrāde zemnieku saimniecībā \u0026lsquo;Juri\u0026rsquo;. Tukuma pārtikas stratēģija. Ikšķiles Brīvās skolas ēdināšana. Dinamiskais pārtikas iepirkums. Demonstrējumi lauksaimniecībā. Lauksaimnieku mijiedarbība ar konsultantiem tiešsaistē. Tukuma kultūras stratēģijas koprade. Svaigi.lv. Neganti gardi. Kulinārā mantojuma komercializēšana. Tējas tirgojošie uzņēmumi. Līgumu loma augkopju ekonomiskās noturības veicināšanā. Satelītattēlu izmantošana maza mēroga lauksaimniecības monitorēšanā.\r\rLauki - Pilsētas\r#\r\r0 km iniciatīva Alenteho reģionā Portugālē. Straupes lauku labumu tirdziņš. Tiešās pirkšanas pulciņi. Kalnciema tirgus. Pārstrāde zemnieku saimniecībā \u0026lsquo;Juri\u0026rsquo;. Tukuma pārtikas stratēģija. Ikšķiles Brīvās skolas ēdināšana.\nDinamiskais pārtikas iepirkums. Demonstrējumi lauksaimniecībā.\nPakalpojumu digitalizācija Tukuma novadā. Publisko pakalpojumu digitalizācija Vidusvelsā. Digitālās prasmes Lormē ciematā Francijā. Lauksaimnieku mijiedarbība ar konsultantiem tiešsaistē. Tukuma kultūras stratēģijas koprade. Svaigi.lv. Līgumu loma augkopju ekonomiskās noturības veicināšanā.\r\rDigitalizācija\r#\r\r0 km iniciatīva Alenteho reģionā Portugālē.\nTiešās pirkšanas pulciņi.\nDinamiskais pārtikas iepirkums. Demonstrējumi lauksaimniecībā.\nPakalpojumu digitalizācija Tukuma novadā. Publisko pakalpojumu digitalizācija Vidusvelsā. Digitālās prasmes Lormē ciematā Francijā.\nLauksaimnieku mijiedarbība ar konsultantiem tiešsaistē. Tukuma kultūras stratēģijas koprade.\nSvaigi.lv.\nNeganti gardi.\nLīgumu loma augkopju ekonomiskās noturības veicināšanā.\nSatelītattēlu izmantošana maza mēroga lauksaimniecības monitorēšanā.\r\r\rSatura kategoriju apraksti\r#\r\r\r\rPārtika\r\r\rLauki - Pilsētas\r\r\rDigitalizācija\r\r\r"},{"id":3,"href":"/ekip/docs/kategorijas/lauki-pilseta/","title":"Lauki - Pilsētas","section":"Tēmas","content":"Lauku-pilsētu mijattiecības\r#\r\rPārskats\r#\r\rLauki un pilsētas tradicionāli iezīmējas kā atšķirīgas telpas ar katrai raksturīgām sociālām, ekonomiskām un ainavas iezīmēm. Pilsētās koncentrējas dažādi resursi (cilvēkresursi, finanšu, zināšanas u.c.), pakalpojumi un sociālās un ekonomiskās aktivitātes, kas stimulē lielāku dinamiku un inovācijas. Laukiem raksturīga dabas klātbūtne, dabas resursos balstītas ekonomiskās aktivitātes (lauksaimniecība un pārtikas ražošana, mežsaimniecība), izkliedētāka apdzīvotība un sociālās aktivitātes. Nereti lauki un pilsētas arī tiek uztvertas kā nošķirtas telpas ar atšķirīgām vajadzībām. Pilsētas tradicionāli uzlūkotas kā attīstības centri, kamēr lauki – drīzāk kā attīstāmās teritorijas. Tām ir arī atšķirīgas attīstības politikas un pārvaldības instrumenti, kuru spēja izlīdzināt dažādos attīstības tempus un labklājības līmeņus gan izrādās ierobežota. Piemēram, Latvijā 10 gadu periodā iedzīvotāju skaits straujāk sarucis laukos nekā pilsētās (CSP, 2021), vidējie ienākumi uz vienu mājsaimniecību locekli laukos saglabājas zemāki nekā pilsētās, lai arī nedaudz straujāk tie pieauguši laukos (CSP, 2019), zemāka ienākumu līmeņa mājsaimniecības pārsvarā dzīvo laukos (CSP, 2020).\nIlgtspējīgas teritoriālās attīstības kontekstā aktualizējas jautājums par vienmērīgas attīstības (labklājības, ekonomiskās izaugsmes un vides) veicināšanu viscaur valstī neatkarīgi no teritoriju ģeogrāfiskās atrašanās vietas, sociāli demogrāfiskā, ekonomiskā un vides profila, bet vienlaikus ņemot vērā to specifiku. Vienmērīgas teritoriālās attīstības īstenošanā lielāka vērība jāpiegriež lauku un pilsētu mijattiecību stiprināšanai. Uz to vedina arī pēdējā desmitgadē izstrādātās teritoriālās politikas un attīstības instrumenti, piemēram, Eiropas Savienības teritoriālās kohēzijas politika, ES Teritoriālās attīstības programma 2020, Apvienoto Nāciju Habitat programmas vadlīnijas pilsētpolitikas, teritoriālās plānošanas un lauku-pilsētu saikņu veidošanai u.c. Tie norāda uz integrētu pieeju teritoriālās attīstības plānošanā, pārkāpjot lauku un pilsētas politiku nošķīrumam un sekmējot funkcionālu saikņu attīstīšanu starp pilsētām un apkārtējām lauku teritorijām.\nApvienoto Nāciju Habitat programma lauku-pilsētas mijattiecības definē kā dažādas saiknes un mijiedarbes starp laukiem un pilsētām, kas ietver cilvēku, preču, kapitāla un informācijas plūsmu un aptver dažādus sektorus un aktivitātes, kā lauksaimniecību, pakalpojumus un ražošanu (UN-Habitat, 2020). Pievēršoties lauku un pilsētu attīstības sasaistei, EKIP pieeja uzsver, ka katrai no teritorijām – laukiem un pilsētai - ir savi īpaši attīstības resursi un to ilgtspējīgā savienošanā iespējamas jaunas, abpusīgi izdevīgas attīstības sinerģijas, kas var risināt laukiem un pilsētai specifiskus un kopīgus izaicinājumus, piemēram, pakalpojumu nodrošināšanu un dabas resursu pārvaldību. Lauki nodrošina pilsētas ar dažādiem resursiem, piemēram, pārtika, enerģija, tūrisma un atpūtas iespējas. Pilsētas savukārt piedāvā tirgus iespējas, darba vietas un dažādus pakalpojumus (izglītība, veselības aprūpe, finašu u.c.) lauku iedzīvotājiem un uzņēmējiem. Uz šo dažādo resursu pamata ir veidojušās saiknes starp laukiem un pilsētu: demogrāfiskās (iedzīvotāju kustība), ekonomiskās, sabiedrisko pakalpojumu, vides un pārvaldības (European Parliament, 2016). Šīs saiknes arvien intensificējušās, mazinot lauku un pilsētu striktu nošķīrumu un sapludinot tos. Nereti šīs saiknes, slikti vai šaurā teritoriju griezumā pārvaldītas, raisa arī konfliktsituācijas, piemēram, lauku teritoriju iztukšošanās, iedzīvotājiem pārceļoties uz pilsētām vai urbāno teritoriju izplešanās, aizņemot lauksaimniecības zemes un palielinot cilvēka negatīvo ietekmi uz vidi. Esošo un jaunu lauku un pilsētu mijattiecību veidošana ilgtspējīgas teritoriālās attīstības veicināšanai iespējama caur jauniem pārvaldības un biznesa modeļiem un sociālām kustībām, kas vērsti uz vietējo resursu ilgtspējīgu vadību un izmantošanu.\nRisinājumi\r#\r\rEKIP ietvaros identificētas četras jomas, kas ilustrē lauku - pilsētu mijattiecības un to potenciālu ilgtspējīgas teritoriālās attīstības veicināšanā: integrēta reģionālā politika, attīstības sadarbības tīkli, pārtikas saiknes un digitalizācija.\nIntegrēta reģionālā politika\r#\r\rIntegrēta reģionālā politika paredz, ka teritoriju un nozaru attīstības plānošanā un īstenošanā lauku un pilsētu attīstība tiek skatīta kopsakarībās un tajās iekļautas kā lauku, tā pilsētas vajadzības, izaicinājumi un iespējas. Šāda attīstības plānošana un īstenošana var likt pārskatīt tradicionāli nošķirtus politikas virzienus un paplašināt tos vai sasaistīt (piemēram, lauku teritorijām saistošo lauksaimniecības politiku sasaistīt ar veselības, izglītības un vides politiku vienotā reģiona pārtikas politikā). Tāpat integrēta pieeja paredz atvērtāku politikas procesu, tajā iekļaujot pārvaldes un sabiedrisko grupu pārstāvjus kā no laukiem, tā pilsētām un no vairākām administratīvajām teritorijām. (Šeit jāpiezīmē, ka reģions var nozīmēt arī funkiconālu reģionu, t.i., teritoriju, kuras ietvaros notiek organizētas sociālas un ekonomiskas aktivitātes, un ne tikai administratīvu.) Integrēta reģionālā politika var izpausties kā kopīga vienotas attīstības dokumentu izstrāde, jaunu reģiona pārvaldības struktūru izveide, piemēram, lauku - pilsētu partnerības. Integrētas reģionālās attīstības iznākums ir uzlabota lauku un pilsētu iedzīvotāju labklājība un visa reģiona, nevis atsevišķu tā teritoriju sociālā un ekonomiskā attīstība un vides situācija.\nTukuma novada kultūras stratēģija\nTukuma novadā ir plašs kultūras iestāžu tīkls un tradīcijas, kas nodrošina aktīvu kultūras dzīvi Tukuma pilsētā un pagastos. Lai uzlabotu bagātīgā kultūras piedāvājuma koordināciju, kvalitāti un pieejamību viscaur novadā pašvaldības ierobežoto resursu ietvaros, bija nepieciešams attīstīt efektīvāku un iekļaujošāku kultūras dzīves pārvaldības modeli. Šādu pārmaiņu ieviešanai bija nepieciešams plānošanas dokuments, kurā formulēta kultūras jomas attīstības stratēģija un vidēja termiņa mērķi. 2018. gadā Eiropas Savienības Inovāciju un pētniecību programmas projekta ROBUST ietvaros Tukuma novada pašvaldība sadarbībā ar Baltic Studies Centre izveidoja dzīvās prakses laboratoriju, kuras centrālais uzdevums bija vienotas Tukuma novada kultūras stratēģijas izstrāde. Stratēģijas izstrādes procesā dažādos formātos (aptauja, grupu diskusijas, darbsemināri) tika iesaistīts plašs kultūras darbinieku un kultūras pakalpojumu lietotāju loks no visa novada. Šo aktivitāšu rezultātā tika izstrādāts Tukuma kultūrvides attīstības plāns, kurš 2020. gadā tika apstiprināts Tukuma domē. Kopradītā Tukuma novada kultūrvides attīstības vīzija ir saistoša visiem kultūrvides veidotājiem novada teritorijā – pašvaldībām, privātajam un nevalstiskajam sektoram, un tās īstenošanai nepieciešama visu ieinteresēto pušu sadarbība.\r\rAttīstības sadarbības tīkli\r#\r\rAttīstības sadarbības tīkli ietver teritorijas attīstības īstenošanu ar lauku un pilsētu uzņēmēju, NVO, iedzīvotāju, iestāžu aktīvu iesaisti un sadarbību. Attīstības sadarbības tīkli ļauj sakopot atsevišķām organizācijām, iedzīvotāju grupām vai indivīdiem piederošos resursus - zināšanas, finanšu, infrastruktūru utt. - savstarpēji izdevīgu un kopīgu mērķu īstenošanai reģionā. Daudzpusīga sadarbība ir inovācijas veicinoša, jo ļauj rast, attīstīt un īstenot risinājums, kas individuāliem partneriem var nebūt pa spēkam viņu ierobežoto resursu dēļ. Attīstības sadarbībai ir arī lielāks potenciāls rosināt plašākas un sociāli ilgtspējīgas pārmaiņas, ja tajā iesaistās dažādas sabiedrības grupas, nodrošinot to interešu pārstāvniecību. Attīstības sadarbības tīklu izveidošanai un iedzīvināšanai svarīgs vidutājs jeb fasilitators, kas dažādos partnerus saved kopā un veicina viņu komunikāciju un kopdarbību. Pašvaldībām var būt centrāla loma attīstības sadarbības iedzīvināšanā, veidojot līdzdalības un sadarbības platformas, ieviešot atbalsta instrumentus un ieguldot savus resursus sadarbības iniciatīvās. Attīstības sadarbības īstenošanas rezultātā tiek risinātas iedzīvotājiem un uzņēmējiem aktuālas vajadzības un veicināta sociālā un ekonomiskā attīstība.\nStraupes lauku labumu tirdziņš\nStraupes lauku labumu tirdziņš veidots kā vieta, kur tikties vietējiem ražotājiem un patērētājiem un kas veicina vietēju un videi draudzīgu pārtiku. Tirgus izveidē un uzturēšanā iesaistīts plašs dalībnieku tīkls no laukiem un pilsētām. Tirgus izveides posmā vietējie aktīvisti un idejas autori pulcēja līdzīgi domājošos vietējā lauku kopienā ieceres īstenošanai. Būtisks bija vietējās pašvaldības stratēģisks atbalsts tirgus rīkošanai. Vietējā pienotava atbalstīja tirgus rīkošanu savā privātīpašumā. Iniciatīvu atbalstīja un tai pieslējās vairāki vietējie lauksaimnieki. Tika nodibināta saikne ar vietējo tūrisma asociāciju, un Tūrisma un informācijas centrs atbalstīja tirgus mārketinga aktivitātes. Valsts institūcijas - Pārtikas un veterinārais dienests un Valsts Ieņēmumu dienests - iepazīstināja ar tirgus rīkošanai saistošo normatīvo aktu bāzi. Lai mainītu tirgus organizēšanas normatīvo aktu regulējumu nacionālā mērogā, tika aktualizēta sadarbība ar lauksaimnieku organizācijām, kuras ietekmē politikas veidošanas procesus. Tirgus identitātes nostiprināšanai izveidota sadabība ar starptautiskās Slow food kustības dalībniekiem un mārketinga ekspertiem. Visbeidzot, tirgus sekmīgā īstenošanā iesaistīti pircēji no apkaimes un tālākām vietām, kuri ir ieinteresēti autentiskos vietējos produktos un vietējo ražotāju atbalstīšanā.\r\rPārtikas saiknes\r#\r\rPārtika tradicionāli ir saistījusi lauku ražotājus un pilsētu patērētājus, taču, nostiprinoties agro-industriālajam pārtikas ražošanas un izplatīšanas modelim, daudzviet šīs saiknes vietējā reģiona mērogā zudušas vai vājinājušās. Pieaugot sabiedrības apziņai par pārtikas ražošanas, izplatīšanas un patēriņa sociālo, vides un ekonomisko ietekmi, palielinās interese par vietējo pārtiku. Pārtikas saikņu stiprināšana starp ražotājiem laukos un patērētājiem pilsētās ietver vietējās pārtikas veicināšanu un vietējo pārtikas ķēžu veidošanu. Ir dažādi vietējās pārtikas veicināšanas un izplatīšanas veidi: tiešā tirdzniecība, tostarp tiešsaistes tirdzniecība; tiešā pirkšana; vietējās pārtikas zīmološana; vietējās pārtikas iepirkums; kulinārā mantojuma komercializēšana u.c. Visām šīs vietējās pārtikas veicināšanas formām ir labs potenciāls uzlabot vietējo ražotāju piekļuvi tirgum, ienākumus un sociālo un ekonomisko situāciju. Ciešāku saikņu veidošana starp ražotājiem un patērētājiem var uzlabot pārtikas sagādes caurredzamību un zināšanas par pārtikas ražošanu patērētāju vidū, patērētāju solidaritāti ar ražotājiem un viņu aktīvu līdzdalību vietējo pārtikas sistēmu ilgtspējīgā attīstībā. Vietējām pārtikas sagādes ķēdēm var būt pozitīva ietekme plašāka reģiona mērogā, veicinot tā sociālo un ekonomisko attīstību (caur aktivizētām jaunām tirgus mijiedarbībām un līdzdalību un sadarbību vietējā pārtikas sistēmā) un vidi (mazinot pārtikas transportēšanas attālumus, veicinot videi draudzīgāku pārtikas ražošanu).\nTiešās pirkšanas pulciņi\nPilsētu patērētājiem ne vienmēr ir iespējas iegādāties vietējo lauksaimnieku ražotos produktus par pieejamām cenām ierastajās pārtikas iegādes vietās. Tiešās pirkšanas pulciņi (TPP) ir pircēju-entuziastu kopīgi radīta un organizēta iniciatīva, kas ļauj dalībniekiem regulāri iegādāties pārtiku no vietējiem lauksaimniekiem. TPP pamatideja ir darboties bez starpniekiem un uz brīvprātības pamata, pircējiem personīgi iesaistoties iniciatīvas uzturēšanā ar sava laika un darba ieguldījumu. Latvijā darbojas nedaudz vairāk nekā 20 TPP, kas aptver aptuveni 400 ģimeņu. Katrs pulciņš sadarbojas ar 10-30 mājražotājiem un bioloģiskajiem zemniekiem. Tiešās pirkšanas kustības ietvaros tiek organizētas ekskursijas uz saimniecībām, kur pulciņu dalībnieki var gūt zināšanas par pārtikas ražošanu. TPP ne tikai sniedz pilsētas patērētājiem pieeju vietējai, sezonālai, arī veselīgai un bioloģiski audzētai pārtikai bez starpniekiem un par zemāku cenu, bet arī stiprina stiprina pilsētas patērētāju kopienas caur viņu brīvprātīgu kopdarbu un saiknes, solidaritāti starp ražotāju un patērētāju.\r\rDigitalizācija\r#\r\rLauku digitalizācija ietver lauku digitālās infrastruktūras un lauku iedzīvotāju digitālo prasmju uzlabošanu. Tā paver jaunas iespējas pakalpojumu un dažādu resursu (tostarp sociāli kontakti, klienti) pieejamības nodrošināšanā lauku iedzīvotājiem, uzņēmējiem un pārvaldei, kas tiek sniegti pilsētās vai ir citādi attālināti. Tāpat digitalizācija rada jaunas nodarbinātības (attālinātais darbs), uzņēmējdarbības (digitālie pakalpojumi), dzīvesveida (savienojot attālināto darbu pilsētā ar dzīvi laukos vai otrādi) iespējas lauku teritorijās, vienlaikus veidojot jaunas un stiprinot saiknes starp laukiem un pilsētām. Caur digitālu tīklošanos un sadarbības iniciatīvām var tikt mazināta sociālā distance starp laukiem un pilsētām un pavērtas jaunas attīstības iespējas.\nTiešsaistes konsultāciju platforma lauksaimniekiem\nLauksaimniecības konsultācijas par augļkopību un dārzeņkopību sniedz dažādas organizācijas un indivīdi, kas atrodas viscaur Latvijā, un ražotājiem nereti ir nepilnīga informācija, kur griezties pēc profesionāla padoma. Lai Latvijas augļkopjiem un dārzeņu audzētājiem sniegtu pilnīgu priekšstatu par pieejamiem konsultantiem un uzlabotu viņu piekļuvi konsultācijām un dažādiem zināšanu materiāliem, ir rasts digitāls risinājums. ES projekta AgriLink ietvaros tiek veidota tiešsaistes platforma, kas apvienos visus resursus, kas tiek piedāvāti lauksaimniekiem, un ļaus viņiem ātri atrast nepieciešamo informāciju, lai apmierinātu konkrētas praktiskās un komerciālās vajadzības. Lai digitālais rīks būtu lietotājiem draudzīgs, tā izstrādē ir iesaistīti lauksaimnieki, pārrunājot viņiem aktuālās zināšanu un informācijas vajadzības, esošos zināšanu un informācijas ieguves avotus.\r\rRīcībieteikumi\r#\r\rAtzīmējamas vairākas rīcību jomas ar potenciālu veicināt lauku-pilsētu mijattiecības ilgtspējīgai teritoriālai attīstībai caur vienotas teritoriālās attīstības politikas vai iniciatīvu izstrādi un īstenošanu:\n Zināšanas: Izpratnes veidošana par lauku un pilsētas saiknēm un attīstības sasaisti; zināšanu uzlabošana par lauku un pilsētas resursiem un vajadzībām, dažādu resursu plūsmām starp laukiem un pilsētām. Reģionu sadarbība: Atvērtība dažādu funkcionālo reģionu (piemēram, dabas teritorijas, transports, tūrisma areāls u.tml.) kopējai pārvaldībai, kas nesakrīt ar administratīvajām teritorijām. Līdzdalība: Līdzdalības pieejas stiprināšana reģionu pārvaldībā un attīstības aktivitāšu īstenošanā, aktīvi iesaistot lauku un pilsētu iedzīvotājus, uzņēmējus un veicinot viņu sadarbību. LEADER tipa iniciatīvu paplašināšana, ietverot lauku teritorijām piegulošās pilsētas. Digitalizācija: Digitālās infrastruktūras, prasmju un pakalpojumu tālāka uzlabošana lauku reģionos, lai veicinātu lauku iedzīvotāju piekļuvi attālinātiem resursiem un pakalpojumiem, līdzdalību un sociālo un ekonomisko iekļautību. Attīstības politika: Lauku-pilsētas dimensijas iekļaušana teritoriālai attīstībai relevanto politiku izstrādē un ieviešanā, to ietekmes izvērtēšana uz laukiem un pilsētām, un to mijattiecībām.  Avoti\r#\r\r  CSP (2021) RIG060. Pilsētu un lauku iedzīvotāju skaits reģionos, pilsētās, novados un pagastos.\n  CSP (2020) Mājsaimniecību patēriņa tendences Latvijā 2019. gadā.\n  CSP (2019) MIS020. Mājsaimniecību rīcībā esošo ienākumu sastāvs un struktūra pilsētās un laukos vidēji uz vienu mājsaimniecības locekli mēnesī.\n  European Parliament (2016) Bridging the rural-urban divide Rural-urban partnerships in the EU.\n  FAO (2018). Sustainable food systems. Concept and framework.\n  UN-Habitat (2020) Mainstreaming Urban-Rural Linkages in National Urban Policies: National Urban Policy Guide.\n  Rokasgrāmatas saistītie raksti\r#\r\rTēmas\r#\r\rVietējās pārtikas zīmološana. Tiešā tirdzniecība.\nPārstrāde mazajās saimniecībās. Pilsētu pārtikas stratēģijas. Ilgtspējīgs pārtikas iepirkums.\nDigitalizācija lauku attīstībā. Dzīvās prakses laboratorijas. Digitālie mārketinga rīki. Kultūra kā teritorialās attīstības resurss.\nBrikolāža. Savvaļas produktu komercializācija. Finansējums.\r\rPiemēri\r#\r\r0 km iniciatīva Alenteho reģionā Portugālē. Straupes lauku labumu tirdziņš. Tiešās pirkšanas pulciņi. Kalnciema tirgus. Pārstrāde zemnieku saimniecībā \u0026lsquo;Juri\u0026rsquo;. Tukuma pārtikas stratēģija. Ikšķiles Brīvās skolas ēdināšana.\nDinamiskais pārtikas iepirkums. Demonstrējumi lauksaimniecībā.\nPakalpojumu digitalizācija Tukuma novadā. Publisko pakalpojumu digitalizācija Vidusvelsā. Digitālās prasmes Lormē ciematā Francijā. Lauksaimnieku mijiedarbība ar konsultantiem tiešsaistē. Tukuma kultūras stratēģijas koprade. Svaigi.lv. Līgumu loma augkopju ekonomiskās noturības veicināšanā.\r\r\r"},{"id":4,"href":"/ekip/docs/kategorijas/digitalizacija/","title":"Digitalizācija","section":"Tēmas","content":"Lauku digitalizācija\r#\r\rPārskats\r#\r\rAr jēdzienu digitalizācija vai digitālā transformācija apzīmē masveida pāreju uz digitālo rīku un tehnoloģiju izmantošanu dažādās nozarēs, vienlaikus sekmējot arī izmaiņas cilvēku ikdienas saziņā, kultūrā un tautsaimniecībā. Ar to netiek saprastas iespējamas izmaiņas kādā tālā nākotnē, bet gan esošā situācija, jo digitalizācija jau šobrīd ietekmē visas tautsaimniecības jomas, cilvēku ikdienu, darbu un savstarpējo saziņu.\nRaksturojot digitālo transformāciju, nereti tiek aizmirsts, ka digitalizācija ir process, kas sevī ietver gan tehnoloģisku, gan sociālu komponenti. To noteikti sekmē tehnoloģiskā attīstība, bet izšķirošu lomu spēlē arī prasmes un ieradumi, kas nepieciešami, lai izmantotu digitālās tehnoloģijas un to piedāvātos risinājumus un iespējas. Tas nozīmē, ka, domājot par digitālo transformāciju, nav vēlams koncentrēties uz kāda rīka potenciālo pielietojumu, neapskatot arī konkrētās sabiedrības vai reģiona digitālās infrastruktūras attīstības līmeni un cilvēku spēju un gatavību ikdienā izmantot un integrēt digitālo tehnoloģiju piedāvātas iespējas.\nDigitalizācijai liela loma atvēlēta arī Latvijas Nacionālais attīstības plānā 2021.-2027.gadam (NAP 2027), kur norādīts, ka digitalizācija un tās turpmākā attīstībā būs caurviju elementi visās nozarēs. Nav pārsteidzoši, ka digtializācijai ir un būs milzīga ietekme zinātnē, izglītībā, veselības aprūpe un darba tirgū, bet būtiski apzināties, ka digitālie risinājumi var sekmēt arī reģionālo attīstību un ciešāku saikni starp pilsētām un lauku teritorijām. Vienlaikus pastāv bažas, ka digitalizācijas lielākā pozitīvā ietekme koncentrēsies galvenokārt lielpilsētās, jo tur ir labāk attīstīta digitālā infrastruktūra. Turklāt urbanizācija un radošo profesionāļu vēlme pēc pilsētu ritma un pakalpojumiem palielina iespēju, ka no digitalizācijas iegūs tikai atsevišķas jomas. Šajā ziņā digitalizācija varētu radīt vēl lielākas sociālās un reģionālās atšķirības un padziļināt pašreizējās plaisas un nevienlīdzību starp pilsētām un lauku teritorijām. Būtiski uzsvērt arī to, ka, lai gan Latvijā ir salīdzinoši laba piekļuve internetam, starp pilsētām un lauku teritorijām pastāv būtiskas atšķirības savienojamībā - pilsētās ir pieejams ātrāks un stabilāks pieslēgums, kas nepieciešams resursintensīvām darbībām un pakalpojumiem.\nReaģējot uz šīm bažām, tiek aktualizēts lauku digitalizācijas (no angļu val. rural digitalisation) jautājums. Ar to tiek apzīmēts lauku digitālās infrastruktūras un lauku iedzīvotāju digitālo prasmju uzlabošanu, lai sekmīgāk izmantotu digitālās transformācijas radītās pārmaiņas. Digitalizācijas ietekmes veiksmīga integrēšana un iespēju izmantošana lauku vidē rada gan izaicinājumus, gan veicina attīstību. Digitalizācija potenciāli rada jaunas iespējas efektīvāk un ekonomiskāk nodrošināt dažādus pakalpojumus lauku un mazāk apdzīvotu teritoriju iedzīvotājiem, vienlaikus stiprinot iedzīvotāju prasmes izmantot digitālo tehnoloģiju radītās iespējas. Projekta DESIRA eksperti norāda, ka nākotnē digitalizācija varētu stiprināt lauku un pilsētu saiknes un sinerģiju starp izglītības sistēmu un darba tirgu. Digitalizācija var darboties kā pretsvars “hroniskajām” negatīvajām tendencēm lauku attīstībā. Tiešsaistes rīku plašāks pielietojums rada jaunas nodarbinātības (piem. attālinātais darbs) un uzņēmējdarbības (piem. digitālie pakalpojumi, tiešsaistes tirdzniecība), iespējas lauku teritorijās, vienlaikus veidojot jaunas un stiprinot saiknes starp laukiem un pilsētām. Digitalizācija un interneta un informācijas tehnoloģiju izplatību lauku reģionos paver dažādas iespējas un ļauj apgūt zināšanas, kas ļauj dažādot ekonomisko aktivitāti. Digitalizācija maina, kā mēs strādājam un dzīvojam, kā arī mūsu izpratni par attālumu starp vietām un lauku telpu kopumā. Caur digitālu tīklošanos un sadarbības iniciatīvām var tikt mazināta sociālā distance starp laukiem un pilsētām un pavērtas jaunas attīstības iespējas. Dažas no tām mēs apskatām zemāk.\nRisinājumi\r#\r\rEKIP ietvaros identificētas četras jomas, kas ilustrē lauku digitalizācijas potenciālu ilgtspējīgas teritoriālās attīstības veicināšanā:\n Digitalizācijas principi un pieejas lauku attīstībā Dinamiskais pārtikas iepirkums Dzīvās prakses laboratorijas inovāciju kopradei un ieviešanai Digitālie rīki lauksaimniecības produktu realizācijai  Digitalizācijas principi un pieejas lauku attīstībā\r#\r\rLaukos arvien vairāk tiek ieviestas dažāda veida digitālās tehnoloģijas, kas ļauj uzņēmējiem efektīvāk izmantot resursus, kāpināt produktivitāti, aizstāt roku darbu, uzlabot mārketingu, biznesa vadību. Eiropas Savienības Kopējā lauksaimniecības politika digitalizāciju virza kā vienu no nākotnes prioritātēm līdzās Zaļajam kursam. Taču digitalizācijas radītās iespējas nav vienādi pieejamas visiem lauku uzņēmējiem un iedzīvotājiem. Lai digitalizācija būtu ilgtspējīga, proti – veicinātu uzņēmumu konkurētspēju, uzlabotu iedzīvotāju labklājību, sekmētu vides aizsardzību un citus svarīgus lauku dzīves aspektus, digitālās tehnoloģijas nepieciešams papildināt ar atbalstošiem sociāliem un politiskiem risinājumiem, kas tās padara pieejamas plašākam cilvēku lokam.\nPublisko pakalpojumu digitalizācija Vidusvelsā\nMonmausšīras apgabals Velsā ir lauku teritorija, kuras iedzīvotāji ikdienā saskaras ar daudziem izaicinājumiem, tostarp vāju interneta pieslēgumu. Tādejādi lauku iedzīvotājiem ir ierobežotas iespējas saņemt gan publiskos, gan privātus pakalpojumus (piem. veikt banku maksājumus). Savukārt interneta pārklājuma nodrošinājums privātajam sektoram ir ekonomiski neizdevīgs. Lai mazinātu sociālo un ekonomisko plaisu starp pilsētu un laukiem un veicinātu vietējo lauku kopienu zināšanu un prasmju pilnveidi, kas būtu līdzvērtīga pilsētu iedzīvotājiem, Monmausšīras apgabala padome sadarbībā ar Lanoveras ciema padomi īstenoja digitalizācijas pilotprojektu četros lauku ciematos. Tā ietvaros ciematu kopienas zāles tika aprīkotas ar internetu un Wi-Fi pieslēgumu, šādi mēģinot mazinot digitālo plaisu starp pilsētām un laukiem.\r\rDinamiskais pārtikas iepirkums\r#\r\rDinamiskais pārtikas iepirkums (DPI) ir informācijas tehnoloģijās (IT) balstīts risinājums, kas sakopo informāciju par produktu piedāvājumu no lauksaimniekiem un piedāvā tos sabiedriskās ēdināšanas pakalpojumu nodrošinātājiem vienotā interneta platformā. Informācija par pieejamiem produktiem tiek regulāri atjaunināta. Līdzīgi kā ierastajos publiskajos pārtikas iepirkumos, DPI nepieciešams pārtikas iepirkuma organizētājs. Vēlams, lai tā būtu organizācija, kas labi pārzina vietējos ražotājus. IT speciālisti iesaistās interneta platformas izveidē, kurā tiek sakopots produktu piedāvājums, balstoties uz ieinteresēto lauksaimnieku sniegto informāciju, un pircēji iegādājas izvēlētos produktus. Risinājuma īstenošanā piedalās ieinteresētie vietējie ražotāji, piedāvājot savus saražotos produktus, un ēdināšanas pakalpojumu sniedzēji.\nDPI Apvienotajā Karalistē\nĪstenotie DPI pilotprojekti Apvienotās Karalistes skolās liecina, ka, pielietojot DPI pieeju, palielinās vietējo ražotāju iesaiste publiskajos pārtikas iepirkumos un vērojama svaigu produktu iegādes palielināšanās, tādējādi nodrošinot ilgtspējīgāku un veselīgāku pārtiku sabiedriskajā ēdināšanā. Jo īpaši efektīvs risinājums tas ir mazo un vidējo ražotāju grupā, jo viņi var piegādāt produktus atbilstoši saražotajam apjomam un viņiem nav jānodrošina pieprasījums pilnībā. Palielinoties vietējās pārtikas īpatsvaram publiskajos iepirkumos, uzlabojas nodarbinātība reģionā. Samazinājušies pārtikas transportēšanas attālumi, jo produktu piegādes līdz skolām tiek veiktas centralizēti, līdz ar to samazinot enerģijas patēriņu un oglekļa izmešus. Paredzama vietējo patērētāju (skolēnu) un ražotāju satuvināšanās, jo pilotprojektu ietvaros plānoti saimniecību apmeklējumi un lauksaimnieku vizītes skolās.\r\rDzīvās prakses laboratorijas inovāciju kopradei un ieviešanai\r#\r\rLai sekmētu pētnieku, praktiķu un citu ieinteresēto pušu veiksmīgu sadarbību inovāciju izstrādē, Eiropas Savienības finansētos pētniecības un inovāciju projektos arvien biežāk tiek veidotas dzīvās prakses laboratorijas (DzPL). DzPL ir atvērtas inovāciju platformas, kuru mērķis ir risināt konkrētu kādas jomas praktiķu identificētu problēmu, eksperimentējot ar praktiskiem risinājumiem, tos pilnveidojot ieviešanas procesā. Katra DzPL strādā pie konkrēta risinājuma, kura izstrādes process lielā mērā atkarīgs no iesaistīto pušu vajadzībām, pieejamajiem resursiem un institucionālā ietvara uzliktajiem ierobežojumiem. Arvien biežāk DzPL tiek veidotas, lai risinātu jautājumus, kas saistīti ar digitālo transformāciju.\nLauksaimnieku mijiedarbība ar konsultantiem tiešsaistē\nLatvijā nav vienota resursa, kas lauksaimniekiem un ražotājiem dotu pilnīgu priekšstatu par konsultācijas sniedzošajām organizācijām un indivīdiem, kā arī Latvijā pieejamajiem materiāliem un konsultāciju formām augļu/dārzeņu pārstrādes un šo produktu mārketinga jomās. Projekta AgriLink DzPL ietvaros tika veidota tiešsaistes platforma, kas apvienotu visus resursus, kas pašreiz pieejami konsultāciju pakalpojumu lietotājiem, un ļautu tiem ātri atrast nepieciešamo informāciju, lai apmierinātu konkrētas praktiskās un komerciālās vajadzības. Lai padarītu platformu dažādiem lietotājiem pieejamu, DzPL komanda aktīvi iesaistīja konsultantus, tādējādi nodrošinot veiksmīgu un mērķtiecīgu rīka izveidi (piemēram, informācija tiek pasniegta saprotami). Lai nodrošinātu platformas darbību arī pēc projekta beigām, tiek panākta vienošanās ar Latvijas Augļkopju asociāciju par mājaslapas uzturēšanu un satura atjaunošanu.\r\rDigitālie rīki lauksaimniecības produktu realizācijai\r#\r\rDigitalizācijai ir būtiska ietekme arī uz saimniecību produktu realizācijas iespējām, jo jaunie digitālie mārketinga rīki un risinājumi ļauj lauksaimniekiem un maziem pārtikas uzņēmumiem vieglāk uzrunāt plašu klientu loku, neveicot milzīgas investīcijas. Digitālās tehnoloģijas atvieglo piekļuvi dažādiem preču noieta tirgiem, apvienojot tiešsaistes risinājumus ar inovatīviem loģistikas risinājumiem. Vienlaikus, ņemot vērā rīku dažādību un nepieciešamās prasmes, lauksaimniekiem un pārtikas uzņēmumiem jāizdara stratēģiskas izvēles, kas ļauj digitālos risinājumus veiksmīgi integrēt saimniecību esošajās praksēs, izvērtējot pieejamos resursus un savas prasmes. Pielietojot digitālo mārketinga rīku sniegtās iespējas, lauksaimnieki sākuši aktīvāk izmantot tiešsaistes komunikāciju, lai sazinātos ar klientiem un radītu jaunus veidus, kā klienti saimniecībā ražotos produktus var iegādāties. Saimniecības, iesaistoties diskusijā ar potenciālo klientu, izmanto dažādas sarežģītības pieejas, sākot ar produktu bilžu ievietošanu saimniecību Instagram un Facebook kontos, beidzot ar produkcijas realizāciju tiešsaistes veikalos un tiešās pirkšanas pulciņos.\nTiešās pirkšanas pulciņi tiešsaistē\nRažotājiem (t. sk. mājražotājiem) nereti ir sarežģīti piekļūt tradicionālajiem tirgus kanāliem (t. sk. lielveikaliem), vai arī tie savas pārliecības dēļ nevēlas izmantot garās pārtikas sagādes ķēdes un starpnieku pakalpojumus. Savukārt patērētājiem pilsētās, ne vienmēr ir iespējas iegādāties vietējo lauksaimnieku ražotos produktus par pieejamām cenām ierastajās pārtikas iegādes vietās. Viens no risinājumiem vietējo ražotāju un patērētāju tuvināšanai ir tiešās pirkšanas pulciņi (TPP), kas ir pircēju-entuziastu kopīgi radīta un organizēta iniciatīva, kas ļauj dalībniekiem regulāri iegādāties galvenokārt bioloģiski audzētu vietējo pārtiku no vietējiem zemniekiem. Būtisku lomu šajā iniciatīvā spēlē digitālie rīki. Pulciņa dalībnieki organizē dežūras (atkarībā no pulciņa lieluma aptuveni reizi 2-4 mēnešos katram dalībniekam), kuru laikā dežurants tiešsaistes platformā pieņem pasūtījumus, nodod tos ražotājiem, pieņem pārtiku un visbeidzot atdod to pulciņa dalībniekiem.\r\rNegantiGardi\nBrāļi Vīganti ir lauksaimnieki, kas 2011. gadā sāka nodarboties ar pilna cikla bioloģisko lopkopību, Pakāpeniski tika nostiprināts mērķis plašākam klientu lokam piedāvāt augstvērtīgu vietējo ražotāju gaļu. Lai sasniegtu šo mērķi, tika izveidota tiešsaistes vietne negantigardi.lv. Lai to izveidotu, brāļiem bija nepieciešams apgūt jaunas prasmes un zināšanas saistībā ar IKT risinājumiem. Stiprinot savu kompetenci, viņi varēja pilnvērtīgi sadarboties ar IT uzņēmumiem un tiem komunicēt savas vajadzības, kas ļavā izveidot atbilstošu mājaslapu. Sākoties Covid-19 pandēmijai, tika uzsākta sadarbība arī ar citām saimniecībām, lai to produkciju būtu iespējams pārdot caur negantigardi.lv. Lai gan produktu klāsts tika paplašināts, tika izlemts neveidot lielus vairāku saimniecību produktu krājumus centralizētā noliktavā. Brāli Vīganti paši nodrošina produkcijas piegādi, bet piedāvātajiem produktiem galvenokārt ir īss derīguma termiņš, kas radītu papildu riskus un izmaksas, ja tos nevarētu laicīgi realizēt. Šī iemesla dēļ mājaslapas piedāvājums tiek regulāri atjaunots, balstoties uz saziņu ar citām saimniecībām par to, kādu produkcijas daudzumu tās attiecīgajā periodā varēs nodrošināt, produktus saņemot īsi pirms piegādes gala patērētājam.\r\rRīcībieteikumi\r#\r\rVeiksmīgi vietējie risinājumi atkarīgi no labas izpratnes par reģionālo digitālo ekosistēmu. Pārdomāta digitālo risinājumu ieviešana lauku vidē balstās uz sociālo un tehnoloģisko komponenšu saskaņošanu. Noteikts nepieciešams radīt tehnoloģisko infrastruktūra, kas ļauj izmantot dažādus digitālos rīkus. Vienlaikus, apsverot dažādas iespējas, diskusijā jāiesaista dažādas ieinteresēto personu grupas un jāpraktizē elastīga digitālā pārvaldību, kas ļauj mijiedarboties politiķiem, zinātniekiem, praktiķiem.\nAttīstot digitālo ekosistēmu, īpaša uzmanība jāpievērš mentoriem un zināšanu brokeriem. Cilvēkiem bez tehnoloģiskām zināšanām nereti trūkst izpratnes par risinājumiem, kas ir pieejami. Mūsu pētījumi liecina, ka, piemēram, saimniecību spēja izmantot digitālo risinājumus sniegtās iespējas bieži atkarīga no tām pieejamajiem resursiem un lauksaimnieku prasmēm. Lai gan ekspertu intervijās tika apstiprināts, ka lauku kopienu iedzīvotāji labprāt apgūst jaunas IT prasmes, ir vajadzība pēc tehnoloģiska mentora, kas dotu skaidrāku izpratni par pieejamajiem risinājumiem.\nInvestējot digitālos risinājumos, jādomā ilgtermiņā. Nepieciešams veidot ilgtspējīgu digitalizāciju veicinošus politikas instrumentus, kas atbalstītu vietējās kopienas, lai izvairītos no digitālās plaisas un cilvēku aizceļošanas no lauku teritorijām.\nJāsaprot, ka digitālie risinājumi ne vienmēr ir radikāli, bet tie var būtiski uzlabot cilvēku ikdienu. Domājot par digitālo transformāciju, vērts paturēt prātā, ka arī ikdienišķu prakšu vienkāršošana, izmantojot digitālos rīkus (piem., publiska pakalpojuma pieejamība tiešsaistē, informācijas apkopošana vienuviet), var uzlabot cilvēku dzīves kvalitāti, neprasot lielas investīcijas.\nAvoti\r#\r\r Nacionālais attīstības plāns 2021. - 2027.gadam.  Rokasgrāmatas saistītie raksti\r#\r\rTēmas\r#\r\rVietējās pārtikas zīmološana.\nTiešā tirdzniecība.\nDemonstrējumi.\nDigitalizācija lauku attīstībā. Dzīvās prakses laboratorijas. Digitālie mārketinga rīki.\nKultūra kā teritorialās attīstības resurss. Brikolāža. Savvaļas produktu komercializācija. Finansējums.\r\rPiemēri\r#\r\r0 km iniciatīva Alenteho reģionā Portugālē.\nTiešās pirkšanas pulciņi.\nDinamiskais pārtikas iepirkums. Demonstrējumi lauksaimniecībā.\nPakalpojumu digitalizācija Tukuma novadā. Publisko pakalpojumu digitalizācija Vidusvelsā. Digitālās prasmes Lormē ciematā Francijā.\nLauksaimnieku mijiedarbība ar konsultantiem tiešsaistē. Tukuma kultūras stratēģijas koprade.\nSvaigi.lv.\nNeganti gardi.\nLīgumu loma augkopju ekonomiskās noturības veicināšanā.\nSatelītattēlu izmantošana maza mēroga lauksaimniecības monitorēšanā.\r\r\r"},{"id":5,"href":"/ekip/docs/chapters/1/","title":"Vietējās pārtikas zīmološana","section":"Saturs","content":"Vietējās pārtikas zīmološana\r#\r\r\rPārtika\r\rLauki - Pilsētas\r\rDigitalizācija\r\rSituācija\r#\r\rPieaugot sabiedrības apziņai par pārtikas ražošanas, izplatīšanas un patēriņa sociālo, vides un ekonomisko ietekmi, palielinās interese par vietējo pārtiku. Vietējā pārtika tiek uzlūkota kā ilgtspējīgāka alternatīva industriāli ražotai un konvencionālās jeb garās pārtikas ķēdēs ar daudziem starpniekiem izplatītai pārtikai. Patērētāju vidū pieaug pieprasījums pēc vietējās pārtikas. Piedāvājuma pusē veidojas jauni vietējas pārtikas izplatīšanas kanāli, paplašinās vietējo produktu klāsts, un iezīmējas jauni tirgus dalībnieki, kas specializējas vietējās pārtikas ražošanā un izplatīšanā. Vienlaikus daudzviet vietējiem ražotājiem, jo īpaši maziem un vidējiem lauksaimniekiem un mājražotājiem, arvien ir sarežģīti piekļūt tirgum un vietējiem patērētājiem. Nereti viņi konkurē ar negodīgiem tirgus dalībniekiem, kuri piedāvā viltus vietējo pārtiku, maldinot pircējus.\nRisinājums\r#\r\rVietējās pārtikas zīmološana kopienā ir viens no risinājumiem, kā veicināt autentiskas vietējās pārtikas mārketingu. Vietējās pārtikas zīmols ir komunikācijas rīks starp tirgus dalībniekiem par noteiktām produkta īpašībām. Tādējādi tas var aizstāt vai pastiprināt tiešo, uzticībā balstītu tirgus komunikāciju starp ražotāju un pircēju. Zīmolot var gan produktus, gan pakalpojumus (piemēram, ēdināšanas uzņēmumos, kuros tiek piedāvātas no vietējiem produktiem gatavotas maltītes).\nZīmološanas procesā ir nošķirami vairāki soļi:\n Vienošanās par saturu, ko vietējās pārtikas zīmols vēstīs. Tas lielā mērā saistīts ar jautājumu, kā definēt vietējo pārtiku. Cilvēkiem var būt ļoti dažādas izpratnes, kas ir vietējā pārtika: piemēram, vai vietējā pārtika ir visa pārtika, kas ražota vietējā apkaimē; vai tai jābūt saistītai ar kādiem vietējiem resursiem (izejvielas, šķirnes, zināšanas, tradīcijas, bioloģiskā daudzveidība u.c.); vai tai jābūt ražotai vietējai videi draudzīgā veidā u.tml.? Kopīga kvalitātes zīmola izveide un kopīgas rīcības zīmola atpazīstamības un labas reputācijas veicināšanai tirgū. Šeit liela loma ir ārējai komunikācijai: tai jāsniedz skaidrs priekšstats par produkta izcelsmi un kvalitātes īpašībām. Zīmola kvalitātes garantijas sistēmas izveide. Atbilstoši kopīgi definētajam zīmola saturam ir nepieciešams vienoties, kas un kā piešķir un uzrauga zīmola lietošanu. Bieži tas notiek caur produktu vai pakalpojumu sertifikāciju: pašam ražotājam vai uzņēmējam garantējot kvalitāti, asociācijai garantējot savu biedru produktu vai pakalpojumu kvalitāti, vai izmantojot neatkarīga sertificētāja pakalpojumus. Zīmola sekmīgai virzīšanai tirgū svarīga uzņēmējdarbības stratēģija un biznesa modeļa izstrāde.  Vietējās pārtikas zīmola izveidei ir svarīgi apzināt ar vietējās pārtikas ražošanu saistītos resursus, piemēram, tipiskas audzēšanas un pārstrādes metodes, vietējas izejvielas, šķirnes, produkti, kā arī zināšanas un prasmes šos vietējos resursus likt lietā. Vietējo produktu zīmola veicināšanai un kontrolei tirgū (zīmola vizuālā izstrāde, mārketinga kampaņa, specifiskas tirdzniecības vietas izveide, neatkarīga sertificēšana) ir nepieciešami finanšu resursi.\nRezultāti\r#\r\rVietējo produktu zīmološanai var būt vairākas pozitīvas ietekmes uz teritoriālo attīstību, savijot pārtiku, ekonomiskās aktivitātes (pārtikas uzņēmumi, tūrisms u.c.) un dabas un kultūras ainavas. Zīmološana var veicināt jaunas un stiprināt esošās vietējās un reģionālās pārtikas ķēdes caur caurspīdīgāku tirgus komunikāciju, uzlabojot vietējo ražotāju piekļuvi tirgum un palielinot viņu ienākumus, stiprinot citu pārtikas ķēžu dalībnieku (tirgotāju, ēdinātāju), kuri izmanto vietējos produktus, tirgus pozīciju. Populāri vietējo produktu zīmoli var veicināt reģionu pievilcību un tūrisma aktivitātes, sekmējot ciešākas saiknes arī starp pilsētu un lauku iedzīvotājiem. Tie stiprina arī vietējo identitāti un piederības sajūtu vietai.\nSecinājumi\r#\r\rVietējās pārtikas zīmološana ir veids, kā veicināt diskusiju un sadarbību vietējo pārtikas sistēmas dalībnieku vidū vietējās teritorijas ilgtspējīgai attīstībai, liekot lietā ar pārtikas ražošanu saistītus vietējos resursus, piemēram, izjevielas, zināšanas, prasmes, kultūras tradīcijas, agrobioloģisko daudzveidību u.c. Kopienas zīmološanā (atšķirībā no individuālas zīmološanas) svarīga ir iesaistīto pušu organizācija un pārvaldības sistēmas izveide zīmola lietošanas vadībai un uzraudzībai.\nAvoti\r#\r\r  Henke, R., (2020) Rural-Urban Business Model Profile: Regional Quality Labels. ROBUST: Rural-Urban Outlooks: Unlocking Synergies, EU Horizon 2020 Grant agreement 727988.\n  Webinar “Local Branding - How to Guarantee \u0026ldquo;True\u0026rdquo; Local Food\u0026quot;, organized within ROBUST: Rural-Urban Outlooks: Unlocking Synergies, EU Horizon 2020 Grant agreement 727988.\n  Piemēri\r#\r\r\r\r0 km iniciatīva Alenteho reģionā Portugālē\r\r\r"},{"id":6,"href":"/ekip/docs/chapters/1/1-1/","title":"0 km iniciatīva Alenteho reģionā Portugālē","section":"Vietējās pārtikas zīmološana","content":"0 km iniciatīva Alenteho reģionā Portugālē\r#\r\r\rPārtika\r\rLauki - Pilsētas\r\rDigitalizācija\r\rSituācija\r#\r\rAlenteho reģiona lauksaimniecības nozarē pārsvarā ir lielas, uz eksportu vērstas saimniecības. Vienlaikus reģionā ir novērojama mazo komerciālo saimniecību atjaunošanās, taču to vajadzības un potenciāls arvien ir maz apzināti un nepietiekoši izmantoti reģiona pārtikas sistēmā. Mazās saimniecības ir būtiskas lauku kopienām un sabiedrības sasaistei ar vietējām pārtikas tradīcijām, taču vairums šo saimniecību ir hobijsaimniecības. Tām ir apgrūtināta piekļuve tirgum, kurā dominē garas un intensīvas pārtikas ķēdes, kas rada negatīvu ietekmi uz vidi.\nRisinājums\r#\r\rLai veicinātu mazo saimniecību piekļuvi tirgum un reģiona pārtikas sistēmas dzīvotspēju, tika izveidota 0 km iniciatīva Alenteho. Tās mērķis ir veicināt vietējo lauksaimnieku produkcijas izmantošanu un izplatīšanu reģiona pārtikas uzņēmumos, uzlabot sabiedrības izpratni par garu un intensīvu pārtikas ķēžu negatīvo ietekmi uz vidi un radīt jaunas vietējās darba vietas. Iniciatīvas ietvaros ir radīts marķējums un sertifikācijas sistēma. Sertifikāts tiek piešķirts pārtikas ražošanas, pārstrādes, ēdināšanas un tirdzniecības uzņēmumiem (ieskaitot vietējiem zemnieku tirgiem), kuri izmanto vietējo lauksaimnieku ražotos produktus no tuvējās apkaimes 50 km radiusā. Iniciatīvai ir izveidots digitāls komunikācijas rīks - interneta platforma, kas ietver arī interaktīvu karti ar sertificētajiem uzņēmumiem un to profiliem.\n0 km iniciatīvas Alenteho izveidošanā ir iesaistīti mazie lauksaimnieki, Evoras Universitātes pētnieki, Evoras pašvaldība, Alenteho tūrisma aģentūra, Evoras komercasociācija, Evoras reģiona uzņēmējdarbības centrs, Slow Food Alenteho, Reģiona profesionālā skola, Nodarbinātības aģentūra, atkritumu vākšanas uzņēmums un sertificēšanas institūcija. Vietējo patērētāju un tūristu interese un gatavība atbalstīt vietējos lauksaimniekus, iegādājoties viņu produktus, ir nepieciešama inicatīvas sekmīgai īstenošanai. Iniciatīvas pamatā ir saglabātā vietējā lauksaimnieciskās ražošanas tradīcija mazajās saimniecībās. Nepieciešamais finansējums nāca no dažādiem avotiem: Evoras pašvaldības, Alenteho tūrisma aģentūras, Eugénio de Almeida fonda, NERE uzņēmējdarbības asociācijas, uzņēmuma Delta Cafés.\nRezultāti\r#\r\rIniciatīvas rezultātā ir ieviesta sertifikācijas sistēma vietējo produktu veicināšanai reģiona pārtikas tirgū. Ir stiprinājusies iesaistīto pušu savstarpēja uzticība, komunikācija un sadarbība, un uzlabota viņu izpratne par vietējo pārtiku un mazo saimniecību lomu pārtikas sistēmās. Tiek sagaidīts, ka 0 km Alenteho reģionā palielinās svaigas vietējās pārtikas patēriņu, tādējādi uzlabojot arī mazo saimniecību, gan reģiona ekonomiskos rādītājus un stiprinot reģiona pārtikas sistēmu. Stiprinot vietējo pārtikas sistēmu caur vietējās produkcijas izmantošanu, tiek uzlabotas arī lauku-pilsētas ekonomiskās un sociālās saiknes reģionā.\nSecinājumi\r#\r\rDažādu ieinteresēto pušu sadarbības rezultātā ir bijis iespējams izveidot inicatīvu, kas maina ierastās pārtikas prakses reģionā, kurā ilgstoši veicināta eksportspējīga lielražošana. Reģiona izaugsme sasaistīta ar vietējo resursu (pārtikas) viedu izmantošanu, un līdzās ekonomiskajiem apsvērumiem izcelti arī vides, reģionālās identitātes un sadarbības aspekti.\nAvoti\r#\r\r Šūmane S., Ortiz Miranda, D., Pinto-Correia, T., Czekaj, M., Duckett, D., Galli, F., Grivins, M., Noble, C., Tisenkopfs, T., Toma, I., Tsiligiridis, T. (2021) Supporting the role of small farms in the European regional food systems: What role for the science-policy interface? Global Food Security, 28. https://doi.org/10.1016/j.gfs.2020.100433 https://www.km0Alentejo.pt/en  "},{"id":7,"href":"/ekip/docs/chapters/2/","title":"Tiešā tirdzniecība","section":"Saturs","content":"Lauksaimnieciskās produkcijas tiešā tirdzniecība\r#\r\r\rPārtika\r\rLauki - Pilsētas\r\rDigitalizācija\r\rSituācija\r#\r\rPārtikas apritē dominē garas pārtikas ķēdes, kurās lauksaimnieku ražotais līdz patērētājam nonāk caur daudziem starpniekiem, un lielveikali ir izplatītākais iedzīvotāju iepirkšanās kanāls. Garās pārtikas ķēdes ļāvušas efektīvi apgādāt patērētājus ar produktiem lielos apjomos. Taču tajās valdošie efektivātes un standartu kritēriji – ražot daudz, pēc iespējas lētus un noteiktiem standartiem atbilstošus produktus – ierobežo to lauksaimnieku izredzes iesaistīties šajos aprites kanālos, kuru ražošanas prakses, apjomi un produkti atšķiras. Vienlaikus, aktualizējoties jautājumiem par pārtikas sistēmas ilgtspēju, pieaug sabiedrības izpratne par pārtikas izcelsmi, sastāvu un ietekmi uz veselību, garu sagādes ķēžu negatīvo ietekmi uz vidi un lauksaimnieku situāciju pārtikas sistēmā. Veidojas pieprasījums pēc pārtikas caurspīdīgākas aprites, un pārtikas sistēmas dalībnieki meklē ilgtspējīgākus pārtikas aprites risinājumus.\nRisinājums\r#\r\rTiešā tirdzniecība ir alternatīvs risinājums, ko izmanto daļa lauksaimnieku, paši pārdodot savus produktus gala patērētājam bez starpniekiem. Tādējādi veidojas tiešākas un ciešākas individuālas attiecības starp ražotāju un patērētāju. Pastāv virkne dažādu lauksaimnieciskās produkcijas tiešās tirdzniecības risinājumu: tirdzniecība saimniecībās (tostarp saimniecību veikali, pašapkalpošanās stendi, pašlasīšanas dārzi u. c.), zemnieku tirgi, piegāde klientiem mājās, birojos, kā arī tiešās pirkšanas pulciņiem. Informācijas un komunikācijas rīku attīstība ļauj izmantot digitālā mārketinga iespējas un veidot dažādas tiešsaistes tirdzniecības vietas: pirkšanas platformas, saimniecību mājas lapas, lapas sociālajos tīklos u. c. Tādējādi tiešā tirdzniecība, lai arī ierasta prakse daudzu lauksaimnieku vidū, nepārtraukti attīstās, apvienojot pārbaudītas zināšanas ar jaunām. Tā ietver plašu tirgus, organizatorisko un tehnoloģisko inovāciju spektru, kā arī e-komercijas, loģistikas un citu pakalpojumu izmantošanu.\nTiešā tirdzniecība ir būtisks produkcijas noieta kanāls tām mazām un vidējām saimniecībām, kam ir sarežģītāk piekļūt konvencionālajiem tirgus kanāliem. Patērētāju pieprasījums pēc vietējiem, svaigiem, tradicionāliem produktiem ir būtisks tiešās tirdzniecības attīstībai, un nereti iniciatīva nāk no viņiem. Citi pārtikas sistēmas dalībnieki var sniegt nozīmīgu atbalstu tiešās tirdzniecības ieviešanai. Piemēram, Straupes tirgus izveidi rosināja vietējās kopienas pārtāvji, un tas tika īstenots ar pašvaldības iesaisti un vietējā uzņēmuma atbalstu, ļaujot tirgu rīkoti savā teritorijā.\nTiešās tirdzniecības sekmīgums ir lielā mērā atkarīgs ne tikai no lauksaimnieka tirdzniecības zināšanām un iemaņām, bet arī saimniekošanas pamatā esošajā agrotehniskajām zināšanām, izpratni par ekonomiku un tirgus principiem, grāmatvedības un juridiskajiem jautājumiem, kā arī no valodu prasmēm un darba pašorganizācijas spējām. Lai arī būtiskas ir formālās, konsultāciju organizāciju sniegtās zināšanas par plašākiem lauksaimniecības un saimniecības vadības jautājumiem, liela nozīme ir neformāliem zināšanu apguves veidiem - paša pieredzei vai konsultācijām ar radiniekiem vai citiem lauksaimniekiem. Atkarībā no tiešās tirdzniecības veida var būt nepieciešama fiziskas vai virtuālas infrastruktūras izveide: piemēram, tirgus placis ar nepieciešamo aprīkojumu, veikala iekārtošana saimniecībā, saimniecības mājaslapas izstrāde u. c.\nRezultāti\r#\r\rTiešā tirdzniecība nodrošina lauksaimnieku piekļuvi tirgum, sniedzot iespēju gūt augstākus ienākumus. Nereti tiešās saiknes ar patērētāju izvēršas noturīgās, uzticībā un abpusējā cieņā balstītās attiecībās, nodrošinot lauksaimniekam pastāvīgu klientu loku. Attiecības ar patērētājiem rosina inovācijas, jo ražotājs tiešā veidā uzzina par patērētāju vēlmēm un gūst idejas jauniem produktiem, kas var vēl vairāk nostiprināt viņa tirgus pozīciju. Patērētājiem tiešā tirdzniecība uzlabo piekļuvi svaigiem, vietējiem, tradicionāliem un nišas produktiem, kas nav pieejami konvencionālajos pārtikas sagādes kanālos. Tiešā tirdzniecība nostiprina vietēja un reģionāla mēroga pārtikas sistēmas, kurās vietējiem pārtikas sistēmas dalībniekiem ir lielāka pašnoteikšanās. Vienlaicīgi jāmin, ka šis produkcijas realizācijas veids var būt ražotājiem krietni laikietilpīgs, nereti paredz lielu fizisku un emocionālu slodzi, kā arī prasa būtiskus saimniecības ierastās darbības organizācijas pielāgojumus.\nSecinājumi\r#\r\rTiešā tirdzniecība var būt ekonomiski izdevīga un sabiedrības atbalstu apliecinoša tirgus piekļuves alternatīva lauksaimniekiem, it sevišķi tiem, kuru ražošanas prakses, apjomi un produkti atšķiras un kuriem ir sarežģīti pārdot savu produkciju konvencionālajās pārtikas ķēdēs. Nostiprinot lauksaimnieku ekonomisko pozīciju, tiešajai tirdzniecībai ir pozitīva ietekme uz lauku ekonomiku kopumā. Veiksmīgi tiešās tirdzniecības piemēri, atbilstoši materiālie apstākļi un infrastruktūra, maziem un vidējiem ražotājiem piemērots pārtikas aprites regulējums, sociālo tīklu izmantošana un tiešās tirdzniecības zināšanas un pieredze ir būtiski faktori tiešās tirdzniecības veicināšanai un atjaunināšanai īsajās pārtikas sagādes ķēdēs.\nAvoti\r#\r\r  Ādamsone-Fiskoviča, A., Ķīlis, E. (2021) AgriLink PA32: Formālu un neformālu konsultāciju loma tiešajā tirdzniecībā Pierīgas reģionā.\n  Ādamsone-Fiskoviča, A., Grīviņš, M., Ķīlis, E., Tisenkopfs, T., Ozola, L., Orste, L., Krūmiņa, A., Šūmane, S. (2020) Latvijas iedzīvotāju ēšanas paradumi un attieksme pret dažādiem ar uzturu saistītiem jautājumiem. Ziņojums par iedzīvotāju aptaujas rezultātiem. Rīga: Baltic Studies Centre\n  Šūmane, S. (2018) Snapshot: Expressions of Urban - Peri-Urban - Rural Relationships Tukums food market. ROBUST: Rural-Urban Outlooks: Unlocking Synergies, EU Horizon 2020 project (GA 727988).\n  Šūmane, S., Kilis, E., Tisenkopfs, T., Adamsone-Fiskovica, A., Grivins, M. (2019) Latgale (RR14) - Latvia - Food System Regional Report. SALSA: Small farms, small food businesses and sustainable food security, EU Horizon 2020 project (GA 677363).\n  Šūmane, S., Adamsone-Fiskovica, A., Tisenkopfs, T., Grivins, M. (2019) Pierīga (RR 15) - Latvia - Food System Regional Report. SALSA: Small farms, small food businesses and sustainable food security, EU Horizon 2020 project (GA 677363).\n  Piemēri\r#\r\r\r\rStraupes lauku labumu tirdziņš\r\r\rTiešās pirkšanas pulciņi\r\r\rKalnciema tirgus\r\r\r"},{"id":8,"href":"/ekip/docs/chapters/2/2-1/","title":"Straupes lauku labumu tirdziņš","section":"Tiešā tirdzniecība","content":"Straupes lauku labumu tirdziņš\r#\r\r\rPārtika\r\rLauki - Pilsētas\r\rSituācija\r#\r\rTirgi ir iecienītas pārtikas iegādes vietas Latvijas patērētāju vidū, jo tā ir iespēja iegādāties autentiskus ražojumus. Tomēr, lai zemnieks regulāri varētu pārdot savu produkciju, viņam jāplāno savs laiks ceļam uz Rīgu vai citu pilsētu, kur tirgi notiek regulāri. Lauku teritorijā tirgi tiek rīkoti galvenokārt uz svētkiem (Līgo, Miķeļi, Ziemassvētki u.c.), un gandrīz visi ir pārbagāti ar importētiem pārtikas produktiem un rūpnieciskām precēm. Straupes tirgus rīkotāji vēlējās radīt autentisku un regulāru tirdzniecības vietu tuvu vietējiem ražotājiem un patērētājiem, kas ļautu ietaupīt laiku un resursus, kā arī veicinātu ražotāju sadarbību un viņu saiknes ar vietējiem patērētājiem.\nRisinājums\r#\r\rLai radītu vietu, kur satikties vietējiem ražotājiem un pircējiem, un samazinātu pārtikas transportēšanas ģeogrāfisko un arī sociālo attālumu starp vietējiem ražotājiem un patērētājiem, Straupē tika izveidots regulārs tirgus. Straupes ciemats, kurā dzīvo aptuveni 1500 iedzīvotāju, atrodas izdevīgā vietā pie autoceļa A3 Inčukalns—Valmiera—Valka, kas tirgu padara viegli pieejamu arī nejaušiem, garām braucošiem klientiem. Tādējādi tirgū īstenojas alternatīva prakse: nevis lauksaimnieks ceļo no laukiem uz pilsētu, bet pircēji no pilsētas uz laukiem. Lai nostiprinātu vietējo ražotāju situāciju tirgū, tika izstrādāts tirgus darbības nolikums, kurš tirgū priekšroku dod ražotājiem-pārdevējiem no vietējās teritorijas (līdz 30 km attālumā). Ja vietējie tirgotāji nevar piedāvāt konkrēto produktu, to var piedāvāt tirgotāji ne vairāk kā 100 km attālumā. Veidojot tirgus identitāti, tika aktualizēts pārtikas ilgstpējīgas ražošanas un izplatīšanas devums kopējam sabiedrības labumam un piesaistītas sabiedrībā atpazīstamas personības, kuras novērtē vietējā produkta unikalitāti: gan ražošanas apstākļus, kas ietekmē kvalitāti, gan personīgo attieksmi.\nDažādos tirgus attīstības posmos ir bijis iesaistīts plašs dalībnieku loks. Visupirms vietējie aktīvisti, kopienas līderi identificēja vietējā tirgus veidošanas vajadzību, pulcēja līdzīgi domājošos un brīvprātīgi uzņēmās idejas īstenošanu. Būtisks bija vietējās pašvaldības stratēģisks atbalsts tirgus rīkošanai. Vietējā pienotava atbalstīja tirgus rīkošanu savā privātīpašumā. Iniciatīvu atbalstīja un tai pieslējās vairāki vietējie lauksaimnieki - ražotāji, kuri piekrita tirgus noteikumiem. Tika nodibināta saikne ar vietējo tūrisma asociāciju, un Tūrisma un informācijas centrs atbalstīja mārketinga aktivitātes un izplatīja informāciju. Valsts institūcijas - Pārtikas un veterinārais dienests un Valsts Ieņēmumu dienests - pretimnākoši izskaidroja tirgus rīkošanai saistošo normatīvo aktu bāzi. Lai mainītu normatīvo aktu regulējumu nacionālā mērogā, tika aktualizēta sadarbība ar lauksaimnieku organizācijām, kuras ietekmē politikas veidošanas procesus. Tirgus identitātes nostiprināšanais tika veidota sadabība ar Slow food kustības dalībniekiem un mārketinga ekspertiem. Visbeidzot, tirgus sekmīga īstenošanā būtiski bija vietējie pircēji, kā arī pircēji no attālākām vietām, kuri bija motivēti mērot ceļu, lai iepirktos autentiskā vietējo ražotāju tirdziņā.\nStraupes tirgus apliecina iedzīvotāju iniciatīvas un sadarbības lomu, kas kopā ar cilvēkresursiem - iniciatoru zināšanām un starptautisko pieredzi par līdzīgu aktivitāti citās Eiropas valstīs - bija nozīmīgākie resursi tirgus uzsākšanā. Tirgus iniciatoru kopiena nodibināja biedrību “Vesels pilsētā un laukos”, un biedrības juridiskais statuss ļāva piesaistīt ES fondu finanšu līdzekļus. Tirgus ierīkošanai ir nepieciešama fiziska vieta, un sākotnēji būtisks bija vietējās pienotavas atbalsts, ļaujot to rīkot savā īpašumā.\nRezultāti\r#\r\rIr izveidots kopienas virzīts, regulārs vietējo produktu tirdziņš. Lielākā daļa pārdevēju ir vietējie un reģionālie mazie un vidējie lauksaimnieki un amatnieki. Ir arī vietējie iedzīvotāji, kuri pārdod produkciju, kas ražota piemājas saimniecībās, kā arī tiek tirgoti savvaļas produkti (sēnes, ogas, ziedi). Ir arī daži vietējie vai reģionālie pārtikas uzņēmumi, kas piedalās tirgū, jo ne visās tirgus dienās ir pietiekami daudz vietējo ražotāju, kas reģistrējas pārdošanai.\nStraupes tirgus aktīvā darbība ir veicinājusi mājražotāju un amatnieku darbību vietējā teritorijā, līdz ar to arī mazo ģimenes uzņēmumu attīstību, nodrošinot viņu piekļuvi tirgum, palielinot ienākumus un rosinot inovācijas. Tirgus īstenošanas gaitā tika mainīti Ministru Kabineta noteikumi, kas iepriekš ierobežoja zemnieku tirgu darbību, nosakot, ka tie drīkstēja tikt rīkoti ne vairāk kā astoņas reizes gadā. Mainot noteikumus, tika pavērtas plašākas iespējas vietējo tirgu rīkotājiem. Tirgus organizēšanas gaitā ražotāji tika izglītoti par pārtikas ražošanas un izplatīšanas noteikumiem un nodokļiem. Tāpat arī veicināta sabiedrības izpratne par resursu ilgtspējīgu izmantošanu un to nozīmi lauku teritorijas sociālajā un ekonomiskajā vidē. Vietējai lauku telpai tika piešķirta jauna vērtība, izceļot produktu vietējo izcelsmi, vietējo produktu kvalitāti un ražotāju personību. Vietējā tirgus izveide stiprinājusi vietējo ražotāju un patērētāju saiknes un mazinājusi pārtikas kilometrus - ražotājiem un patērētājiem veicamo ceļu līdz tālākām tirdzniecības vietām. Turklāt no Straupes tirgus piemēra iedvesmojas arī citas kopienas, kuras vēlas veidot savu vietējo tirdziņu, un Straupes tirgus organizētāju kopiena ir atsaucīga dalīties pieredzē un zināšanās, kā to darīt.\nSecinājumi\r#\r\rKo nevar viens, to var vairāki. Tirgus iniciatīva ir partnerība, kuras īstenošanā ir sadarbojies plašs dalībnieku loks. Šāda plaša sadarbība ir nepieciešama, lai nodrošinātu tirgus īstenošanai visus nepieciešamos resursus (iniciatīva, zināšanas, finansējums, vieta u.c.). Kopumā Straupes lauku labumu tirdziņš ir piemērs, kā kopdarbība kopienā var rosināt un ieviest pārmaiņas pārtikas sistēmā. Tas uzlabojis vietējo kontroli pār pārtikas ražošanu, tirdzniecību un patēriņu. Tirgus iniciatīva apliecina (sociālās) mācīšanās un inovācijas (organizācija, mārketings, ražošana) nozīmi lauku attīstībā. Tam ir sinerģija ar vietējo attīstību: sociālās dzīves un tradīciju (lauksaimnieku tirgus un kultūra) aktivizēšanu, ieguldījumu vietējā ekonomikā un tūrismā.\nAvoti\r#\r\r  Šūmane, S. (2013) Case study - Straupe market of rural goods (Latvia), 66.-69. lpp. Galli, F., Brunori, G. (eds.) Short Food Supply Chains as drivers of sustainable development. Evidence Document. Document developed in the framework of the FP7 project FOODLINKS (GA No. 265287). Laboratorio di studi rurali Sismondi, ISBN 978-88-90896-01-9.\n  Nepublicēti materiāli no projekta AgriLink: Agricultural Knowledge: Linking farmers, advisors and researchers to boost innovation (ES Apvārsnis 2020 projekts, līguma nr. 727577)\n  "},{"id":9,"href":"/ekip/docs/chapters/2/2-2/","title":"Tiešās pirkšanas pulciņi","section":"Tiešā tirdzniecība","content":"Tiešās pirkšanas pulciņi\r#\r\r\rPārtika\r\rLauki - Pilsētas\r\rDigitalizācija\r\rSituācija\r#\r\rLauksaimnieciskās produkcijas ražotājiem (t. sk. mājražotājiem) nereti ir sarežģīti piekļūt tradicionālajiem tirgus kanāliem (t. sk. lielveikaliem) gan no izmaksu, gan nepieciešamā apjoma un piegāžu regularitātes viedokļa. Tāpat lauksaimnieki var arī ideoloģisku apsvērumu dēļ nevēlēties izmantot garās pārtikas sagādes ķēdes un starpnieku pakalpojumus. Savukārt patērētājiem, jo īpaši pilsētās, ne vienmēr ir iespējas iegādāties vietējo lauksaimnieku ražotos produktus par pieejamām cenām ierastajās pārtikas iegādes vietās. Lai arī katrs ceturtais Latvijas iedzīvotājs izmanto individuālu pārtikas iegādi tieši no zemniekiem ārpus tirgus, tomēr nereti trūkst organizētu kolektīvu formu vietējas izcelmes produkcijas tiešai iegādei no ražotājiem.\nRisinājums\r#\r\rViens no risinājumiem vietējo ražotāju un patērētāju tuvināšanai ir tiešās pirkšanas pulciņi (TPP). TPP ir pircēju-entuziastu kopīgi radīta un organizēta iniciatīva, kas ļauj dalībniekiem regulāri iegādāties galvenokārt bioloģiski audzētu vietējo pārtiku no vietējiem zemniekiem, personīgi iesaistoties šīs iniciatīvas uzturēšanā ar sava laika un darba ieguldījumu. TPP pamatideja ir darboties bez starpniekiem un uz brīvprātības pamata. Iniciatīva radās, videi draudzīga dzīvesveida entuziastiem cenšoties radīt iespēju iedzīvotājiem iegādāties ekoloģisku, sezonālu, vietēji ražotu pārtiku, kā arī mazināt atrautību starp pārtikas ražotāju un patērētāju. Pasaulē TPP darbojas jau vismaz 20 gadus, bet Latvijā to izveide sākās 2010. gadā. Pēdējo gadu laikā TPP guvuši plašu popularitāti arī Latvijā, kur darbojas nedaudz vairāk nekā 20 TPP, kas aptver aptuveni 400 ģimeņu. Katrs pulciņš sadarbojas ar 10-30 mājražotājiem un bioloģiskajiem zemniekiem.\nTPP darbība tiek organizēta dažādās šim mērķim brīvprātīgi atvēlētās telpās, piemēram, kafejnīcās, nevalstisko organizāciju birojos, pulciņa biedru privātīpašumā. Pulciņa dalībnieki organizē dežūras (atkarībā no pulciņa lieluma aptuveni reizi 2-4 mēnešos katram dalībniekam), kuru laikā dežurants tiešsaistes platformā pieņem pasūtījumus, nodod tos ražotājiem, pieņem pārtiku un visbeidzot atdod to pulciņa dalībniekiem. TP kustības ietvaros tiek organizētas ekskursijas uz saimniecībām, kur pulciņu dalībnieki var gūt zināšanas par pārtikas audzēšanu/ražošanu.\nTPP pamatgrupa ir pulciņa dalībnieki – pircēji. Viņi piesaista mājražotājus un zemniekus, organizē pārtikas sagādi. TPP ir atvērti jaunpienācējiem, ja tajos ir brīvas vietas. TPP un kustībai nav formālu vadītāju un hierarhijas, lēmumi tiek pieņemti kopā. No valsts puses TPP uzrauga Pārtikas un veterinārais dienests (PVD), kas pulciņu darbības gaitā ir pielāgojies to specifiskā formāta noteiktajām praksēm (t. sk. attiecībā uz vairākkārt lietojamu iepakojumu izmantošanu).\nRezultāti\r#\r\rTiešās pirkšanas pulciņu darbība sniedz iespēju (a) nodrošināt pieeju veselīgai, vietējai, sezonālai, bioloģiski audzētai pārtikai; (b) iegūt pārtiku bez starpniekiem par zemāku cenu; (c) veicināt īsās pārtikas ķēdes un ilgtspējīgu pārtikas patēriņu; (d) stiprināt kopienas, ļaujot cilvēkiem brīvprātīgi darboties; (e) samazināt izmantoto produktu iepakojumu daudzumu; (f) stiprināt saikni starp ražotāju un patērētāju. Atbrīvojoties no starpnieka pārtikas sagādes ķēdē, patērētājs iegūst saprotamāku un caurredzamāku pārtikas sagādes ceļu, izjūt ciešāku saikni ar pārtikas ražotāju. Pieaugot kustības popularitātei, mainās tradicionālās patēriņa formas, dalībniekiem vismaz daļēji pārtiku sagādājot tieši no ražotājiem caur TP.\nVienlaicīgi jāmin, ka TP kustības vēsturē bijuši vairāki brīži, kad videi draudzīga dzīvesveida popularitātes pieauguma dēļ izveidojušies vairāki jauni pulciņi, tomēr liela daļa no tiem drīz vien kļūst par “spoku pulciņiem”, kuri faktiski nedarbojas. Aktīvo pulciņu skaita dēļ ražotājiem var būt sarežģīti piegādāt un pareizi sadalīt produkciju vajadzīgajās vietās, turklāt ražotāji mēdz atteikt nelielu pasūtījumu piegādi. Svarīgs priekšnoteikums TPP darbībai ir arī uzticēšanās ražotājiem gan attiecībā uz godīgu bioloģiskās ražošanas prakšu ievērošanu, gan nodokļu nomaksu.\nSecinājumi\r#\r\rTPP ir alternatīva ierastajiem pārtikas sagādes veidiem gan no patērētāju, gan ražotāju puses. TPP papildina citus vietējo ražotāju tiešajai tirdzniecībai izmantotos risinājumus un nodrošina papildu stabilu pieprasījumu Latvijas zemnieku un mājražotāju produkcijai. TPP dalībnieku pārtikas sagādes paradumi atšķiras no tradicionālajām sagādes formām garajās pārtikas sagādes ķēdēs, ļaujot veidot ciešāku saikni ar ražotājiem un veicinot līdzdalību, ilgtspēju un veselīgumu. Tajā pašā laikā svarīgi apzināties arī problēmas, ar kurām nākas saskarties TPP darbībā. Dalība TPP ir laikietilpīgāka, salīdzinot ar tradicionālajiem pārtikas sagādes veidiem, tādēļ pulciņu veiksmīga darbība lielā mērā atkarīga no to dalībnieku godprātības savu pienākumu izpildē un kopīgas izpratnes par TPP pamatā esošo aktīvas līdzdalības principu.\nAvoti\r#\r\r  Ādamsone-Fiskoviča, A., Grīviņš, M., Ķīlis, E., Tisenkopfs, T., Ozola, L., Orste, L., Krūmiņa, A., Šūmane, S. (2020) Latvijas iedzīvotāju ēšanas paradumi un attieksme pret dažādiem ar uzturu saistītiem jautājumiem. Ziņojums par iedzīvotāju aptaujas rezultātiem. Rīga: Baltic Studies Centre\n  Kilis, E., Tisenkopfs, T., Adamsone-Fiskovica, A., Šūmane, S., Grivins, M. (2019) The role of advisory services in farmers’ decision making for innovation uptake. Insights from case studies in Latvia. Deliverable 2.2: Synthesis Country Report. AGRILINK: Agricultural Knowledge: Linking farmers, advisors and researchers to boost innovation, EU Horizon 2020 project (GA 727577)\n  Krūmiņa, A. (2021) Tiešās pirkšanas pulciņu gadījuma apraksts. BSC projekta SINFO: Sociālās inovācijas pārtikas apgādē: ceļi uz ilgtspējīgu pārtikas ražošanu un patēriņu (LZP FLPP projekts nr. lzp-2018/1-0344) nepublicēts materiāls\n  www.tiesapirksana.lv (pulciņu izveides vadlīnijas un padomi; pulciņu saraksts)\n  "},{"id":10,"href":"/ekip/docs/chapters/2/2-3/","title":"Kalnciema tirgus","section":"Tiešā tirdzniecība","content":"Multifunkcionāls zemnieku tirgus -\r#\r\rKalnciema tirgus piemērs\r#\r\r\rPārtika\r\rLauki - Pilsētas\r\rSituācija\r#\r\rKalnciema kvartāls (KK) Rīgā sākotnēji izveidots ar mērķi atjaunot un pārvaldīt vēsturiskās koka ēkas. Vēlāk teritorija attīstījās multifunkcionāla vide sociālu, kultūras un ekonomisku aktivitāšu īstenošanai. Kvartālā tiek organizēti kultūras pasākumi, diskusijas, tirdziņi, izstādes. Tāpat izveidots vīnu veikals un kafejnīca. KK iesaistās akadēmiskos projektos un attīsta māju renovāciju un īri. Kvartāla darbības iecere balstās uz ilgtspējīga dzīvesveida, radošuma un kultūras mantojuma vērtībām. Dibināts 2009. gadā, Kalnciema tirgus ir viens no nozīmīgākajiem un apmeklētākajiem kvartāla pasākumiem.\nRisinājums\r#\r\rKalciema tigus sniedz iespēju veidot saites ar vietējo zemnieku un amatnieku saimniecībām, popularizējot lauku produkciju pilsētnieku un tūristu vidū. Pārtikas drošības regulējumu izpildei un kvalitātes nodrošināšani ir izstrādāta shēma, kas īsteno saimniecību kvalitātes pārbaudes. Uz uzņēmuma vērtībām balstīta pānošana mijedarbojas ar eksperimentēšanu un jaunu ideju īstenošanu. KK pārstāvji, sadarbojoties ar pētniekiem, piedalās pētījumu projektos par ilgstpējīgu pārtikas nodrošināšanu pilsētvidē (SUPURBfood, IN-HABIT). Tāpat darbības laikā attīstīta MarketHopper mājaslapa, kurā apkopota infomācija par dažāda veida vietējiem tirgiem visā pasaulē, ar mērķi veicināt saikni starp tirgus organizatoriem, tirgotājiem un tirgus apmeklētājiem.\nKK darbības nodrošināšanai tiek veidoti dažādi sadabības tīkli. Publicitātei tiek uzturēta sadarbība ar žurnālistiem un viedokļu līderiem. Pasākumi tiek organizēta sadarbībā ar māksliniekiem un mūziķiem, savukārt tirgus pārvaldībā iesaistītas zemnieku un amatnieku saimniecības. Bez tam KK sadarbojas ar pārvaldības institūcijām, pētniekiem, NVO, labdarbības veikaliem un SLOW FOOD kustību, kas nodrošina zināšanu apmaiņu un jaunu iniciatīvu veidošanos. Diskusijās ar pilsētas domi par sadarbību un atbalsta saņemšanu tika iesaistīti pētnieki kā eksperti. Pasākumos iesaistās brīvprātīgie, iedzīvotāji un pilsētas viesi.\nMērķu sasniegšanai Kalnciema kvartāls pastāv vairākās juridiskās formās - kā fonds, sabiedrība ar ierobežotu atbildību un NVO. KK galvenais ienākumu avots ir uzņēmējdarbība - telpu īre (pārdevējiem, uzņēmumiem, reklāmdevējiem utt.), veikala uzturēšana, ēku atjaunošana un ienākumi no pasākumu rīkošanas. Tāpat tiek piesaistītas valsts, pilsētas un ES dotācijas. Resursu ierobežojumi saistīti ar nelielo telpu aktivitāšu rīkošanai un ierobežotu pilsētas pārvaldes atbalstu.\nRezultāti\r#\r\rVietējās pārtikas ienešana pilsētā kopā ar kultūras pasākumiem un citām aktivitātēm veido vidi, kas piesaista iedzīvotājus un viesus, attīsta apkaimi, tās popularitāti un identitāti. KK kā tikšanās, kultūras un izglītības centrs spēcina sociālo saikņu un zināšanu veidošanos. Tirgus atbalsta pilsētas reģiona un vietējo ražotāju ekonomisko izaugsmi, veicina zemnieku saikni ar pircēju, jaunu inovatīvu produktu veidošanos un īso pārtikas saišu attīstību pilsētā.\nSecinājumi\r#\r\rStratēģijas pamatā ir dažādu iesaistīto dalībnieku - zemnieku un amatnieku saimniecību, NVO, uzņēmēju, kultūras pārstāvju un sabiedrības mijiedarbošanās. Dažāda veida finansēšanas avoti nodrošina veiksmīgu darbību un elastību. Multifunkcionālas, atšķirīgas un sociāli atvērtas telpas veidošana veicina projekta panākumus.\nAvoti\r#\r\r Grivins, M. (2014) Kalnciema Quarter (KQ) case Grivins, M., Keech, D., Kunda, I. and Tisenkopfs, T. (2017) Bricolage for Self-Sufficiency: An Analysis of Alternative Food Networks. Sociologia Ruralis, 57: 340-356. https://doi.org/10.1111/soru.12171 Koopmans, M., Mettepeningen, E., Keech, D., Reed, M., Kunda, I., Tisenkopfs, T., Belshaw, A., Michels, M., Meiberga, U., Curry, N., Grivins, M., Van Huylenbroeck, G. (2015) An exploration of multifunctionality in urban food initiatives. Final report WP6. SUPURBfood: Towards sustainable modes of urban and peri-urban food provisioning, EU FP7 project (GA 312126). http://www.kalnciemaiela.lv/lv/  "},{"id":11,"href":"/ekip/docs/chapters/3/","title":"Pārstrāde mazajās saimniecībās","section":"Saturs","content":"Pārstrāde mazajās saimniecībās\r#\r\r\rPārtika\r\rLauki - Pilsētas\r\rSituācija\r#\r\rMazajām saimniecībām nereti ir sarežģīti iesaistīties konvencionālās pārtikas ķēdēs. Tam iemesls var būt šajās ķēdēs pastāvošie efektivātes un standartu kritēriji – ražot daudz, pēc iespējas lētus un noteiktiem standartiem atbilstošus produktus, kam mazo saimniecību produkcija un ražošanas apjomi var neatbilst. Tādēļ tās meklē alternatīvus risinājumus produkcijas noietam, tirgus pozīciju stiprināšanai un ienākumu nodrošināšanai. Labvēlīgs priekšnosacījums ir pieaugošais pieprasījums pēc vietējiem un bioloģiski ražotiem produktiem patērētāju vidū. Tāpat pārtikas aprites regulējuma prasības, kas noteiktas Eiropas Parlamenta un Padomes regulās mājražojumiem un Pārtikas aprites uzraudzības likumā, ir pakāpeniski atvieglotas, atbalstot mājražojumu mazumtirdzniecību un atvieglojot nosacījumus ražošanas infrastruktūrai.\nRisinājums\r#\r\rPārstrāde mazajās saimniecībās ir labs risinājums saimniecību ienākumu kāpināšanai, saražotās produkcijas izmantošanai ar lielāku pievienoto vērtību. Mazie pārtikas uzņēmumi pārstrādei parasti izmanto augkopības, lopkopības, piensaimniecības, zvejas, medus un citus produktus, un izejvielas. Izplatīti produkcijas veidi ir sulas, ievārījumi, konservējumi, medus izstrādājumi, kūpinājumi, sieri. Pārstrāde bieži tiek apvienota ar lauku tūrisma aktivitātēm. Saimniecības nodarbojas arī ar produkcijas pārdošanu gala patērētājiem. Galvenie tirdzniecības kanāli ir tiešā tirdzniecība, zemnieku tirgi, izbraukuma pasākumi un lauksaimniecības izstādes. Ražotāji izmanto arī digitālos rīkus, pārdodot produktus tiešsaistē gala patērētājiem, piemēram, tiešās pirkšanas pulciņiem. Tiešā tirdzniecībā tiek veidota tieša komunikācija ar patērētāju, sniedzot ražotājiem tiešu atgriezenisko saikni ar patērētāju.\nProduktu ražošanā tiek izmantoti gan savā, gan citu zemnieku saimniecībās saražotās izejvielas. Nereti pārstrādes procesā tiek izmantotas vēsturiskās un vietējās zināšanas. Latvijas Lauku konsultāciju un izglītības centrs piedāvā pakalpojumus zināšanu ieguvei - seminārus, konsultācijas un kursus lauksaimniekiem pārstrādes un pārdošanas jautājumos. Finansiāls atbalsts tiek sniegts apakšpasākuma \u0026ldquo;Atbalsts jaunu produktu, metožu, procesu un tehnoloģiju izstrādei\u0026rdquo; (MK noteikumi Nr. 222, 16.2) ietvaros, atbalstot jaunu produktu un tehnoloģiju ieviešanu, un caur Lauku atbalsta dienestu pieejams finanšu atbalsts iekārtu iegādei. Vietējās attīstības un pārvaldes iestādes var veicināt vietējās produkcijas ražošanu, pārstrādi un patēriņu, organizējot mārketinga atbalsta pasākumus, piemēram - pilsētu svētkus, lauku produktu dienas, vietājās pārtikas zīmološanu (piemēram, “Ražots Madonas novadā”). Reģionālā līmenī darbojas biedrības, kas atbalsta kulinārā mantojuma un tradīciju saglabāšanu, piemēram, biedrība “Latgales kulinārā mantojuma centrs” Eiropas kulinārā mantojuma tīkla ietvaros.\nRezultāti\r#\r\rDažādojot saimniecību ekonomiskās aktivitātes un radot lielāku pievienoto vērtību ar produktu pārstrādi, iespējams uzlabot saimniecību piekļuvi tirgum un ienākumus. Augstākas vai atšķirīgas kvalitātes preču piedāvājums uzlabo mazo pārstrādātāju konkurētspēju salīdzinājumā ar masu produktiem. Reģiona pārtikas sistēmas kontekstā tiek turpinātas un attīstītas vietējās pārtikas tradīcijas, paplašināts vietējo produktu klāsts, tostarp ar inovatīviem produktiem, un tie darīti pieejamāki patērētājiem.\nSecinājumi\r#\r\rMaziem pārtikas uzņēmumiem ir labs potenciāls attīstīt un nostiprināt vietējās un reģionālās pārtikas sistēmas un ekonomiku. Pārstrādes attīstīšanai mazajās saimniecībās ir nepieciešami dažādi resursi - zināšanas (par pārstrādi, pārtikas aprites regulējumu, tirgu un tirdzniecību), finanses pārstrādes infrastruktūras izveidei un uzturēšanai, darbaspēks, tirgus kanālu izveide u.tml. Vairākus no šiem resursiem, tomēr ne visus, mazās saimniecības ir spējīgas pašas uzkrāt un attīstīt laika gaitā. Tomēr to sekmīgākai mobilizēšanai un pielietošanai mazajās saimniecībām tām svarīgi sadarboties un/vai saņemt atbalstu no dažādām pārvaldes, finanšu, tirgus un arī nevalstiskā sektora organizācijām.\nAvoti\r#\r\r  Ministru kabineta noteikumi Nr. 222. (13.05.2017). Valsts un Eiropas Savienības atbalsta piešķiršanas kārtība 16. pasākuma \u0026ldquo;Sadarbība\u0026rdquo; 16.1. apakšpasākumam \u0026ldquo;Atbalsts Eiropas Inovāciju partnerības lauksaimniecības ražīgumam un ilgtspējai lauksaimniecības ražīguma un ilgtspējas darba grupu projektu īstenošanai\u0026rdquo; un 16.2. apakšpasākumam \u0026ldquo;Atbalsts jaunu produktu, metožu, procesu un tehnoloģiju izstrādei\u0026rdquo; atklātu projektu iesniegumu konkursu veidā.\n  Šūmane, S., Kilis, E., Tisenkopfs, T., Adamsone-Fiskovica, A., Grivins, M. (2019) Latgale (RR14) - Latvia - Food System Regional Report. SALSA: Small farms, small food businesses and sustainable food security, EU Horizon 2020 (GA 677363).\n  Piemēri\r#\r\r\r\rPārstrāde zemnieku saimniecībā \u0026#39;Juri\u0026#39;\r\r\r"},{"id":12,"href":"/ekip/docs/chapters/3/3-1/","title":"Pārstrāde zemnieku saimniecībā 'Juri'","section":"Pārstrāde mazajās saimniecībās","content":"Pārstrāde zemnieku saimniecībā \u0026lsquo;Juri\u0026rsquo;\r#\r\r\rPārtika\r\rLauki - Pilsētas\r\rSituācija\r#\r\rZemnieku saimniecība “Juri” ir vidēja lieluma bioloģiski sertificēta ģimenes saimniecība Preiļu novadā, kas pārmantota vairākās paaudzēs. Saimniecībai pieder 23 hektāri lauksaimnieccības zemes un 23 hektāri meža, un tā pamatā nodarbojas ar piensaimniecību. Izjūtot atbildību par saimniecības turpinājumu, vēloties saglabāt tradicionālo lauku dzīvesveidu, ģimenes vērtības un saikni ar vietu, kā arī cenšoties nostiprināt saimniecības ekonomisko dzīvotspēju, īpašnieki ir uzsākuši piena pārstrādi.\nRisinājums\r#\r\rSaimniecība saražo 30 tonnu piena gadā, no kura 90% tiek pārstrādāti sierā. Pārstrāde ir balstīta vietējo recepšu izmantošanā un reģiona kulinārajās tradīcijās. Tiek izmantotas saimnieka vecāsmātes siera receptes un izgatavoti trīs veidu sieri - “Jurjāņa siers”, “Rušonu siers” un “Pakša siers”, kas pielāgoti dažādām patēriņa vajadzībām: tūlītējam patēriņam un ilgākai uzglabāšanai. Produkts tiek pārdots saimniecībā uz vietas regulārajiem klientiem, kas veido pusi patērētāju un garām braucošajiem tūristiem, kas veido neregulāro klientu grupu. Aptuveni 5% no ražotā tiek pārdots zemnieku tirgos un gadatirgos. Pārstrādes sākumposmā saimniecība sadarbojās ar tiešās pirkšanas puciņiem Rīgā, taču lielā attāluma dēļ (250 km līdz Rīgai), sadarbība tika pārtraukta. Tā vietā saimniecība ir attīstījusi tūrisma pakalpojumus - iekārtotā sierotava ir pieejama apskatei tūristiem, ir uzbūvēta “garšotava”, kur apmeklētāji var nogaršot sieru un citus saimniecības izstrādājumus - tējas, medu. Saimniecībā strādā pie vietējās ainavas sakopšanas, un, atverot saimniecību apskatei, tiek komunicētas arī ainaviskās vērtības.\nSaimniecība sadarbojas ar Latvijas bioloģiskās lauksaimniecības asociāciju, asociāciju “Lauku ceļotājs”. Šī organizācija sniedz atbalstu tūrisma aktivitāšu organizēšanā. Iepriekš pastāvējusi sadarbība ar „Slow Food” kustību, kas palīdzēja veidot saikni ar Rīgas restorāniem. Saimnieki ir iesaistījušies arī organizācijā “Siera klubs”, kas apvieno Latvijas piena pārstrādātājus un palīdz ar padomu pārtikas tehhnoloģiju jomā. Biznesa darbības uzturēšanai pastāv arī sadabība ar Pārtikas un veterināro dienestu, Valsts ieņēmumu dienestu un organizāciju “Vides kvalitāte”, kas pārrauga bioloģiskās saimniecības. Nelielā sierotava un garšotava ir uzbūvētas un iekārtotas ar Lauku atbalsta dienesta palīdzību, rakstot un īstenojot projektus. Saimniecības uzturēšanā tiek ieguldīts ģimenes locekļu darbs.\nRezultāti\r#\r\rPiena pārstrādes uzsākšana ir nodrošinājusi saimniecības ekonomisko izaugsmi un ienākumu kāpumu. Izdevīgais novietojums blakus maģistrālam ceļam un tuvums vairākām pilsētām (Daugavpils, Preiļi) atvieglo klientu piesaisti. Saimniecība piekopj tiešo pārdošanu. Gan pārstrādes, gan mārketinga attīstība ir ļāvusi nostriprināt ne tikai saimniecības ekonomisko, bet arī sociālo dzīvotspēju. Pašreiz saimniecība ir sasniegusi pašpietiekamību un tālāk paplašināties neplāno. Taču šis saimniekošanas modelis tiks turpināts nākamajā paaudzē, jo īpašnieku bērni plāno pārņemot saimniecības vadību.\nSecinājumi\r#\r\rPrasmīga seno zināšanu un recepšu izmantošana nelielā zemnieku saimniecībā bāzētā pārstrādes uzņēmumā sniedz iespēju radīt unikālu vietēju produktu. Veiksmīgas uzņēmējdarbības pamatā ir bijusi saimniecībā saražotā produkta pārstrāde, finanšu invstīciju piesaiste pārstrādes uzsākšanai un sekmīgs mārketings (zināšanas par tirgu, sadarbība ar klientiem). Ekonomisko darbību ir sekmējušas arī latgaliešu etnogrāfiskās un lauksaimnieku organizācijas, kas sniedz iespēju izplatīt produkciju dažādos pasākumos.\nAvoti\r#\r\r Nepublicēti materiāli no projekta SALSA: Small farms, small food businesses and sustainable food security, ES Apvārsnis 2020 projekts, līguma nr. 677363  "},{"id":13,"href":"/ekip/docs/chapters/4/","title":"Pilsētu pārtikas stratēģijas","section":"Saturs","content":"Pilsētu pārtikas stratēģijas\r#\r\r\rPārtika\r\rLauki - Pilsētas\r\rSituācija\r#\r\rMūsdienu urbanizētās sabiedrības nodrošināšana ar pārtiku notiek, lielākoties pateicoties industrializētām un globalizētām pārtikas apgādes ķēdēm. Taču tām piemīt būtiski trūkumi ilgtspējas ziņā – industriālās pārtikas sistēmas rada ievērojamu vides piesārņojumu, koncentrē ienākumus lielražotāju rokās, izspiež no aprites mazos ražotājus. Šajā situācijā pilsētas arvien vairāk apzinās savu lomu ilgtspējīgu pārtikas sistēmu veidošanā.\nRisinājums\r#\r\rLai meklētu alternatīvus teritoriālus risinājumus pārtikas apgādē, kopš 2000. gadu sākuma daudzas pilsētas pasaulē veido savas pārtikas stratēģijas (PPS). PPS ir politikas dokumenti un rīcību kopums ar mērķi veicināt ilgtspējīgas pārtikas sistēmas teritoriālā līmenī (pilsētas, pašvaldības, reģioni). Ar PPS palīdzību pilsētas apzinās savu pārtikas sistēmu un plāno tajā ilgtspējīgas pārmaiņas. Monreāla, Roma, Barselona, Londona ir bijušas starp pionieriem. 2015. gadā tika nodibināta starptautiska pilsētu kustība “Milānas Pilsētu pārtikas politikas pakts”, kurā līdz šim iesaistījušās vairāk kā 200 pilsētu, tostarp Rīga. PPS piedāvā plašu risinājumu spektru pārtikas sistēmu uzlabošanai. Malme (Zviedrija) savā pārtikas stratēģijā izvirzījusi mērķi 2020. gadā publiskajā iepirkumā skolu vajadzībām iegādāties tikai bioloģiski ražotu pārtiku un panākt, lai iepirkuma radītās siltumnīcas gāzu emisijas būtu par 40% zemākas nekā 2002. gadā. Bristolē (Apvienotā Karaliste) ir izveidota īpaša Pārtikas politikas padome, kura izstrādā pilsētas un reģiona pārtikas noturības plānu. Bāzeles (Šveice) pārtikas stratēģija fokusējas uz etniski un kulturāli atšķirīgu cilvēku saliedēšanu kopīgās dārzkopības aktivitātēs pilsētvidē. Vitorija-Gasteiza (Spānija) uzsvaru liek uz īso pārtikas ķēžu veicināšanu un zemnieku tirdziņu attīstību. Ārvalstu pieredze liecina, ka PPS virzieni var būt dažādi: uzlabot iedzīvotāju piekļuvi veselīgiem produktiem, veicināt vietējas pārtikas ražošanu un patēriņu, izglītot iedzīvotājus par veselīgu uzturu, uc. PPS iniciatori parasti ir pētnieki, pilsoniskās grupas un vietējie politiķi. Kopumā, PPS materializējas gan kā politikas dokumenti, gan rīcību kopums ar mērķi veicināt ilgtspējīgas pārtikas sistēmas teritoriālā līmenī (pilsētas, pašvaldības, reģioni).\nPPS izstrādē un ieviešanā vērojama dažādu zināšanu un inovāciju partneru iesaiste, bet atšķirīgā intensitātē dažādos stratēģijas posmos. Pilsoniskās sabiedrības rosinātu stratēģiju iniciēšanā (Bāzele, Bristole) kopienas aktīvisti un pētnieki uzņemas vadošo lomu. Pašvaldību rosinātu stratēģiju gadījumā (Malme) ierēdņi ir galvenie virzītāji, taču aktīvi iesaista arī citus partnerus (skolu pavāri, pārtikas piegādātāji, u.c.). Vitorijā-Gasteizā PPS aizsāka lauksaimniecības konsultanti sadarbībā ar zemnieku organizācijām, tālāk veidojot saites ar pilsētas patērētājiem un pārvaldes iestādēm. Pārtikas industrija (pārstrādes uzņēmumi, tirgotāji, ēdinātāji) ir relatīvi pasīvāks dalībnieks un parasti nav starp PPS iniciatoriem, taču var iesaistīties vēlākos posmos praktisku pasākumu īstenošanā.\nPPS izstrāde un ieviešana prasa dažādu resursu mobilizāciju un kombinēšanu. Nozīmīgs ir brīvprātīgais darbs, ko uzņemas vides aktīvisti, kopienu līderi (sociāls resurss). Pašvaldības atbalsts un vietējo politiķu ieinteresētība ir svarīgs politisks resurs. Dažkārt pašvaldības nodod kopienu lietošanā zemi dārzu ierīkošanai (materiāls resurss). PPS izstrādē būtiska loma ir zinātniekiem, konsultantiem un pārrobežu sadarbībai, kas veicina zināšanu apmaiņu un mācīšanos no citu valstu piemēriem.\nRezultāti\r#\r\rPPS ir pozitīva ietekme uz pārtikas sistēmām vairākos aspektos. Ražošanas ziņā tiek veicināta vietējo zemnieku un uzņēmumu darbība, atbalstīta bioloģiskā ražošana, stimulēta pilsētu dārzkopība. Pārstrādes un izplatīšanas jomā – iesaistīti mazie un vidējie ražotāji, veidoti daudzfunkcionāli pārtikas centri, veicinātas īsās pārtikas ķēdes, dažādoti tirdzniecības kanāli. Patēriņa aspektā tiek uzlabota iedzīvotāju piekļuve vietējai, svaigai produkcijai, uzlabota ēdināšanas kvalitāte skolās, veikti izglītojoši pasākumi par veselīgu uzturu, ieviesti risinājumi pārtikas atkritumu mazināšanai. PPS ir arī pozitīva ietekme uz sociālo saliedētību pilsētu kopienās un solidāru ekonomisko saišu veidošanu starp pilsētām un laukiem. Būtiski ir arī ekoloģiskie ieguvumi, kas izriet no transportēšanas attālumu samazināšanās.\nSecinājumi\r#\r\rLai PPS izstrāde un ieviešana būtu sekmīga, nepieciešama aktīvas zināšanu un inovāciju partnerības izveidošana, tās darbība un evolūcija. Ja partnerības loks netiek paplašināts, pastāv risks, ka PPS var palikt deklaratīvu ieceru līmenī. Iesaistītajiem dalībniekiem nereti ir atšķirīgi redzējumi par PPS mērķiem un rīcībām. Interešu salāgošana ir nozīmīgs panākumu faktors. Zinātnieki un nevalstiskās organizācijas var būt noderīgi partneri zemniekiem un pārtikas ražotājiem viņu interešu virzīšanā vietējās un reģionālajās pārtikas sistēmās. Ir nepieciešama zināma PPS procesa formalizācija - partnerības valdes, konsultatīvas padomes, vadības grupas izveidošana, kas pārrauga un koordinē PPS izstrādi un ieviešanu. Vadības grupai regulāri jākomunicē ar plašāko sabiedrību. Politiķiem ir jāuzņemas proaktīva loma ilgtspējīgu vietējo pārtikas sistēmu veidošanā.\nAvoti\r#\r\r  Eurocities. What can cities do to change our food systems?\n  Keech, D. and Maye, D. (2019) Food strategy review. ROBUST.\n  Milan Urban Food Policy Pact.\n  Moragues, A., Morgan, K., Moschitz, H., Neimane, I., Nilsson, H., Pinto, M., Rohracher, H. Ruiz, R. Thuswald, M., Tisenkopfs, T., Halliday, J. (2013) Urban Food Strategies: the rough guide to sustainable food systems. Document developed in the framework of EU FP7 project FOODLINKS: Knowledge brokerage to promote sustainable food consumption and production: linking scientists, policymakers and civil society organizations (GA No. 265287)\n  Piemēri\r#\r\r\r\rTukuma pārtikas stratēģija\r\r\r"},{"id":14,"href":"/ekip/docs/chapters/4/4-1/","title":"Tukuma pārtikas stratēģija","section":"Pilsētu pārtikas stratēģijas","content":"Tukuma pārtikas stratēģija\r#\r\r\rPārtika\r\rLauki - Pilsētas\r\rSituācija\r#\r\rTukuma novads ir vienīgā pašvaldība Latvijā, kura izstrādājusi savu pārtikas stratēģiju. Citviet pasaulē šāds stratēģijas tiek veidotas, lai uzlabotu pilsētnieku apgādi ar ilgtspējīgu un veselīgu pārtiku. Tukuma gadījumā stratēģijas izstrādi ierosināja ārēji faktori, proti – Tukuma pašvaldības dalība Eiropas Savienības projektā FOODLINKS (2011-2014). Šī projekta ietvaros Tukumam radās iespēja izstrādāt savu pārtikas stratēģiju.\nRisinājums\r#\r\rTukuma novada Pārtikas stratēģija 2015-2020 tika izstrādāta no 2011. līdz 2014. gadam un apstiprināta domes sēdē 2015. gadā. Tā ir ieguvusi vietējās politikas plānošanas dokumenta spēku. Stratēģija definē mērķi veidot ilgtspējīgu pārtikas sistēmu novadā ar uzsvaru uz skolēnu ēdināšanas uzlabošanu pašvaldības mācību iestādēs un zaļā iepirkuma procedūru ieviešanu. Papildus mērķi ir vietējās ekonomikas attīstība, iedzīvotāju veselības uzlabošana un vides kvalitātes veicināšana. Paredzētās rīcības ir sagrupētas šādos blokos: (I) pašvaldības pārtikas iepirkuma pilnveidošana; (II) novada lauksaimniecības attīstības veicināšana; (III) veselīgas un kvalitatīvas pārtikas pieejamības veicināšana; (IV) iedzīvotāju informēšana, sadarbība un izglītība. Pārtikas stratēģija tika iekļauta novada ilgtspējīgas attīstības programmā un investīciju plānā, kas teorētiski ļauj pašvaldībai plānot finansiālu atbalstu konkrētām stratēģijā paredzētām rīcībām un projektiem ilgtspējīgas pārtikas aprites un veselīga uztura jomā.\nSākumā noritēja aktīvas konsultācijas par stratēģijas mērķiem un rīcībām ar dažādu ieinteresēto pušu līdzdalību (pašvaldības speciālisti, izglītības iestāžu darbinieki, skolu ēdinātāji). Vēlāk diskusijās iesaistījās arī novada zemnieki un pārstrādes uzņēmumi, un tika piesaistīti zaļā iepirkuma speciālisti un lauksaimniecības konsultāciju dienesta darbinieki. Zemniekiem bija īpašas cerības, ka viņi varēs organizēti piedalīties pašvaldības publiskajos iepirkumos. Tomēr visā stratēģijas izstrādes gaitā idejas virzītājiem – pētniekiem un projektā iesaistītajiem domes darbiniekiem ne vienmēr izdevās saņemt vietējo politiķu atbalstu un nodrošināt regulāru sabiedrības iesaisti.\nRezultāti\r#\r\rNovads priekšplānā virzīja skolēnu ēdināšanas uzlabošanu un zaļā iepirkuma procedūru ieviešanu. Sasniegums ir tas, ka pašvaldībai izdevies ieviest zaļā iepirkuma principus un procedūras ēdināšanas pakalpojumu publiskajā iepirkumā. Tomēr daļa stratēģijā izvirzīto mērķu nav sasniegti. Piemēram, publiskajos iepirkumos priekšroka tiek dota valsts mēroga ēdināšanas uzņēmumiem nevis vietējiem ražotājiem. Kopumā stratēģija palikusi lielākoties formāla politiska dokumenta līmenī. To var skaidrot ar pamatā ‘ārēju’ stratēģijas iniciēšanu, ko ierosināja zinātnisks projekts. Zinātniskā institūta Baltic Studies Centre pētnieki un novada domes speciālisti bija galvenie idejas virzītāji.\nSecinājumi\r#\r\rTukuma Pārtikas stratēģijas izstrādē būtiska loma bija zinātniekiem un starptautiskam projektam, kurā mijiedarbojās pētnieki, pašvaldības un pilsoniskās sabiedrības organizācijas. Stratēģijas iniciatīva nāca no ‘ārpuses’ un nebija pašas pašvaldības izvirzīta prioritāte. Tas ietekmēja tās izstrādes gaitu un iznākumus. Stratēģijas virzītājkodolu veidoja pētnieki un ierēdņi. Plaša un noturīga zināšanu partnerība neizveidojās, un daudzpusīgs vietējās pārtikas sistēmas dalībnieku loks netika noturīgi piesaistīts. Relatīvais partnerības vājums izskaidro, kāpēc stratēģija nerezultējās izvērstā praktiskā rīcībā. Būtisks kavēklis stratēģijas pilnvērtīgai izstrādei un īstenošanai bija politiskā atbalsta trūkums. Pilsētu pārtikas stratēģiju izstrādē svarīgi ir: (i) iesaitīt pēc iespējas dažādus ZIP dalībniekus un nodrošināt viņu regulāru mijiedarbi; (ii) fokusēties un nelielu skaitu prioritāro rīcību.\nAvoti\r#\r\r  Moragues, A., Morgan, K., Moschitz, H., Neimane, I., Nilsson, H., Pinto, M., Rohracher, H. Ruiz, R. Thuswald, M., Tisenkopfs, T., Halliday, J. (2013) Urban Food Strategies: the rough guide to sustainable food systems. Document developed in the framework of the FP7 project FOODLINKS: Knowledge brokerage to promote sustainable food consumption and production: linking scientists, policymakers and civil society organizations (GA No. 265287)\n  Tukuma novada pārtikas stratēģija 2015-2020.\n  "},{"id":15,"href":"/ekip/docs/chapters/5/","title":"Ilgtspējīgs pārtikas iepirkums","section":"Saturs","content":"Publisks ilgtspējīgas pārtikas iepirkums\r#\r\r\rPārtika\r\rLauki - Pilsētas\r\rSituācija\r#\r\rPārtikas sistēmu var mēģināt mainīt, motivējot atsevišķus uzņēmumus mainīties, vai ieviešot regulējumu, kas ļauj mainīt sistēmu kopumā. Tomēr centralizēta regulējuma pieeja nevar sasniegt vēlamo rezultātu, jo pārtikas sistēmu konteksts nozīmīgi ietekmē, kādas pārmaiņas ir nepieciešamas - identiskas pārmaiņas dažādos kontekstos var novest pie kardināli pretējiem rezultātiem. Tādēļ starp pārvaldei pieejamajiem instrumentiem ir jāmeklē tādi, kas var motivēt vietējā līmenī iesaistītās puses pašas vienoties par labākajiem veidiem, kā strukturēt partikas sistēmas. Vienlaikus nacionālā līmenī ir nepieciešams nosaukt principus, kuriem vietējām pārtikas sistēmām vajadzētu sekot.\nRisinājums\r#\r\rViens no daudzsološākajiem risinājumiem pārtikas sistēmu ilgtspējīgu pārmaiņu veicināšanai ir ilgtspējīgas pārtikas iepirkumus. Katrā konkrētajā gadījumā atšķirsies, kā tieši izprotams ilgtspējīgs pārtikas iepirkums. Tomēr kopumā šāds iepirkums paredz fokusu uz vietēju, bioloģisku, veselīgi un nereti arī sociāli atbildīgu un ētiski ražotu pārtiku. Parasti iepirkuma apraksta izstrādes gaitā iepirkuma organizētājs izdala atsevišķas galvenās pārtikas produktus raksturojošas kategorijas, kas konkrētajā vidē ir īpaši svarīgas. Ilgtspējīga pārtikas iepirkuma pieeja paredz, ka, izmantojot pārvaldei nepieciešamo materiālu iepirkumu, var radīt tirgu jauna veida produktiem, tādējādi atbalstot sektora prakšu maiņu pārvaldes iecerētajā virzienā. Šī pieeja strādā, jo, no vienas puses, pārvaldes sektoram nepieciešamais (iepirktais) produktu apjoms parasti ir pietiekami liels, lai radītu pārtikas ražotājos interesi mainīties. No otras puses, publiskais iepirkums rada priekšnosacījumus, lai noteiktu produktu ražošana kļūtu lētāka un attiecīgi šie produkti kļūtu pieejamāki arī plašākai sabiedrībai. Pārtikas iepirkuma gadījumā pārvalde koncentrējas uz valsts vai pašvaldības uzturētām iestādēm - skolām, slimnīcām, bērnu dārziem, cietumiem un citām publiskām institūcijām, kurās tiek nodrošināta ēdināšana. Lai iepirkums sekmētu ilgtspējas mērķu sasniegšanu, tā ieviešanā ir jāievēro vairāki principi. Pirmkārt, tā sekmīgums nevar tikt nodrošināts tikai ar regulējumu, un ir nepieciešams iesaistīto pārvaldes pārstāvu entuziasms, izpratne un atbalsts iepirkuma mērķiem. Iepirkuma ieviesējiem ir jābūt zināšanām par vietējo pārtikas sistēmas struktūru (kas un ko ražo un kādas ir katra ražotāja iespējas nodrošināt loģistiku). Otrkārt, lai arī nacionāla līmeņa politiski stimuli ir būtiski, ilgtspējīgas pārtikas iepirkumu iespējams efektīvi izmantot tikai vietējā mērogā, kritiski izvērtējot vēlamo iepirkuma aptverto teritoriju. Treškārt, ir kritiski jāizvērtē, kādi produkti un kādās kombinācijās tiek iepirkti.\nStarptautiskā prakse rāda, ka sekmīga uz ilgtspēju vērsta iepirkuma ieviešana prasa plašu dažādu dalībnieku iesaisti. Primāri, protams, ir nepieciešams politikas veidotāju atbalsts - gan nacionālā, gan arī vietējā līmenī. Lai salāgotu dažādus mērķus un novērtētu prioritātes, ir nepieciešams sadarboties dažādiem pārvaldes līmeņiem un jomām. Piemēram, iepirkuma gadījumā var būt situācijas, kurās ir nepieciešama Izglītības un zinātnes ministrijas, Veselības ministrijas, Lauksaimniecības ministrijas u.c. institūciju dialogs. Nozīmīga ir vietējās pašpārvaldes klātbūtne - tikai vietējie spēlētāji spēs praktiski novērtēt katras teritorijas iespējas, stiprās puses un riskus. Tāpat tikai pašas institūcijas, kas nodrošina ēdināšanu (piemēram, skolas), spēs novērtēt savu kapacitāti kontrolēt un uzturēt iepirkuma rezultātā radušās jaunās prakses. Šī iemesla dēļ sekmīgos iepirkumos ir piesaistītas arī nevalstiskās organizācijas - gan vecāku grupas, vides organizācijas, ražotāju grupas, utt. Starp iesaistītajiem ir jāmin arī uzņēmēji, kuri piegādā produktus. Visu beidzot, te var pieminēt arī pētnieku lomu, kuri meklē veidus kā nodrošināt tādu informācijas apriti starp iesaistītajām pusēm, kas varētu palīdzēt pilnībā izmantot katrā teritorijā pieejamos resursus.\nNo finanšu resursiem vienīgie, kurus nepieciešams pieminēt, ir līdzekļi, kurus pārvalde atvēl iepirkumam. Prakse gan rāda, ka finanšu resursi nav primārais faktors, kas nosaka ilgtspējīga iepirkuma sekmīgumu. To labāk skaidro iesaistīto dalībnieku izpratne par iepirkuma mērķiem, dialogs starp iesaistītajām pusēm, zināšanas par iepirkumu un par vietējo situāciju.\nRezultāti\r#\r\rTiešais ilgtspējīga pārtikas iepirkuma rezultāts ir ilgtspējīgas maltītes publiskajās iestādēs. Šis ir galvenais ilgtspējīga iepirkuma mērķis daudzām iesaistītājām grupām (vecākiem, skolēniem, nereti arī iesaistītajiem uzņēmējiem). Tomēr iltspējīgs pārtikas iepirkums ir jāaplūko arī plašāk - pievēršot uzmanību iepirkuma vēlamajai ietekmei uz sektoru un prakšu maiņu tajā.\nSecinājumi\r#\r\rIlgtspējīgs pārtikas iepirkums ir daudzsološs instruments, kā mainīt pārtikas sistēmās dominējošās prakses. Diemžēl tā ieviešana ir komplicēta - to var ieviest tikai lokāli, tikai speciālisti ar labām zināšanām par vietējām pārtikas sistēmām un tikai iesaistot vietējās pārtikas sistēmas pārstāvjus. Neskatoties uz šiem izaicinājumiem, pasaulē ir virkne piemēru, kur ilgtspējīgs iepirkums ir spējis mainīt pārtikas sistēmas.\nAvoti\r#\r\r  Grivins, M., Kunda, I., Tisenkopfs, T. (2016) Healthy food for schoolgoers in Latvia and Small farm involvement in school meal provisioning in Tukums region. TRANSMANGO: Assessment of the impact of drivers of change on Europe\u0026rsquo;s food and nutrition security, EU FP7 project GA. 613532.\n  Sonnino, R. (2009) Quality Food, Public Procurement, and Sustainable Development: The School Meal Revolution in Rome. Environment and Planning A: Economy and Space. Doi: https://doi.org/10.1068/a40112\n  Piemēri\r#\r\r\r\rIkšķiles Brīvās skolas ēdināšana \r\r\rDinamiskais pārtikas iepirkums\r\r\r"},{"id":16,"href":"/ekip/docs/chapters/5/5-1/","title":"Ikšķiles Brīvās skolas ēdināšana ","section":"Ilgtspējīgs pārtikas iepirkums","content":"Ikšķiles Brīvās skolas ēdināšana\r#\r\r\rPārtika\r\rLauki - Pilsētas\r\rSituācija\r#\r\rIkšķiles Brīvā skola (IBS) ir vecāku dibināta un pārvaldīta pamatskola. Uztura tematika skolā attīstījās kā nozīmīgs mācību procesa aspekts. Ņemot vērā skolas pārstāvju uzskatus par vidi un pārtiku, tika veikti centieni attīstīt veselīgas ēdināšanas paradumus skolu maltīšu nodrošināšanā. Sākotnēji skolēnu ēdināšana tika nodrošināta, piegādājot skolēniem pusdienas no Ikšķiles vidusskolas. Vēlāk finansiālu iemeslu dēļ skola atlika gaļas uzglabāšanas iekārtu iepirkumu. Dažādi skolā notiekošie procesi - skolas pārstāvju uzskati par pārtiku, iekšējā finansējuma trūkums un nepieciešamība atrast risinājumus veselīgu maltīšu nodrošināšanai, veda pie vairāku ar pārtiku saistītu inovāciju un projektu attīstības.\nRisinājums\r#\r\rSkolas pārstāvju vēlme nodrošināt veselīgu un ilgstpējīgu pārtiku motivēja IBS iesaistīties un rast ilgstpējīgus risinājums visos pārtikas ķēdes posmos - audzēšanā, sagādē, pārstrādē, maltīšu pagatavošanā un ēdiena atlikumu pārvaldīšanā. Gaļas glabāšanas iekārtu iepirkuma atlikšana noveda pie ilgtermiņa lēmuma turpmāk skolā pasniegt tikai veģetāras maltītes. Skola nodrošina sezonālu un veģetāru maltīšu gatavošanu, organizējot īso bioloģiskās pārtikas piegādes ķēdi, tādā veidā mazinot pārtikas patēriņa negatīvo ietekmi uz vidi un atbalstot vietējos lauksaimniekus. Skola kombinē pārtikas sagādes kanālus, daļu iepērkot no zemnieku saimniecībām (kuras saimnieko skolai pieņemamā veidā), bet daļu - audzējot skolas dārzā. Lai skolas dārzā audzēto pārtiku varētu uzglabāt, skola ir piesaistījusi finansējumu pagraba atjaunošanai un ledusskapju iegādei. Šīs investīcijas ir ļāvušās arī optimizēt sadarbību ar zemnieku saimniecībām. Pārtikas piegādes posmā sadarbībā ar zemnieku saimniecībām, ietekme uz vidi tiek samazināta, apvienojot plānotos braucienus uz vairākiem galapunktiem un iespējami piepildot mašīnas ietilpību (atvestā produkcija tiek noglabāta skolas pagrabā un ledusskapjos). Maltīšu pagatavošanā tiek izmantoti produkti, kas audzēti skolas permakultūras dārzā un siltumnīcās. Strādājot pie veselīgas pārtikas popularizēšanu plašākā mērogā, skola attīstīja “Brīvā veikala” izveidi - vietējo bioloģiskās pārtikas ražotāju un amatnieku produkcijas izplatīšanas centru, kas atbalsta vietējās produkcijas plašāku izmantošanu un popularizēšanu. Veikalā tiek pārdoti arī skolas pavāres gatavotie ēdieni. Skola organizē tiešās pirkšanas pulciņu, sēklu bibliotēkas veidošanu un sēklu maiņu. IBS iesaistās Ekoskolu programmā ēdiena atlikumu izmantošanu. Dažādās skolas pārtikas aktivitātes papildina vienu otru, palīdzot skolai sasniegt savus kopējos mērķus.\nĒdināšanas procesā skolā ir iesaistītas zemnieku saimniecības un skolas dārzniece, kas nodrošina pārtikas produktu piegādi, pavāre, kas ir atbildīga par maltīšu pagatavošanu, un skolēni, kas ir galvenie ēdiena patērētāji. Tiek piesaistīti papildus dalībnieki - citas zemnieku saimniecības, kas nepieciešamības gadījumā veic vajadzīgo pārtikas produktu piegādi, skolēnu vecāki un skolotāji, kas iesaistās dārza uzturēšanā un citās aktivitātēs, uztura speciālists, kas izstrādāja sabalansētu ēdināšanas plānu. Ārpus skolas maltīšu nodrošināšanas pasākumiem tiek piesaistīti dalībnieki citu projektu ieviešanai - pārtikas ražotāji un amatnieki, vietējie iedzīvotāji, pašvaldība. IBS sadarbojas un dalās pieredzē ar iedzīvotājiem, citām Latvijas un ārvalstu izglītības iestādēm, uztura un vides ekspertiem un NVO sektoru, tostarp “Zaļā brīvība” un “Latvijas Permakultūras biedrība”.\nFinansējums pārtikas nodrošināšanai tiek iegūts no pašvaldības, kas apmaksā brīvpusdienas 1.-4. klašu skolēniem, un vecākiem, kuri sedz nelielu daļu no papildu ēdināšanas izdevumiem un maksā ikmēneša mācību maksu. Citi projekti tiek organizēti ar pašvaldības atbalstu, IBS uzturētā veikala resursiem un skolotāju, vecāku un citu aktīvistu brīvprātīgā darba ieguldījumu. Veikala izveide tika līdzfinansēta no Eiropas Lauksaimniecības fonda un Ikšķiles pašvaldības, atbalstīta no Zemkopības ministrijas un Lauku atbalsta dienesta.\nRezultāti\r#\r\rVeselīgas ēdināšanas nodrošināšanas centieni attīstīja un mijiedarbojās ar citu aktivitāšu īstenošanu skolas un vietējā līmenī - tiek nepārtraukti attīstīti jauni skolēnu ēdināšanas praktiskie risinājumi, veidotas saiknes ar iesaistītajām pusēm atbalsīta skolas kopienas veidošanās. Izglītība par pārtiku un dabu tiek attīstīta gan skolas līmenī, iesaistot iedzīvotājus vietējā mērogā un daloties pieredzē ar plašāku sabiedrības daļu un NVO pārstāvjiem. Nacionālā līmenī, vecāku iesaiste un juridiskās zināšanas noveda pie izmaiņām likumdošanā par gaļas patēriņu skolās, kas iepriekš tika norādīta kā obligāta.\nSecinājumi\r#\r\rRisinājums tapis vecāku un skolas pārstāvju iniciatīvas rezultātā, un šī pilsoniskās sabiedrības aktivitāte ieviesa inovācijas vietējā un nacionālā līmenī. Pārtikas nodrošināšanā un projektu attīstīšanā nozīmīga ir skolas pārstāvju sadarbība ar zemnieku saimniecībām, amatnieku uzņēmumiem un vietējo institūciju pārstāvjiem. Vienlaikus skola darbojas kā nozīmīgs zināšanu aprites aģents, daloties pieredzē un informējot sabiedrību, NVO un citas izglītības iestādes par ilstspējīgas pārtikas lietošanas paradumu risinājumiem.\nAvoti\r#\r\r Grīviņš, M., Orste, L. (2021) Ikšķiles Brīvās skolas gadījums. SINFO: Sociālās inovācijas pārtikas apgādē: ceļi uz ilgtspējīgu pārtikas ražošanu un patēriņu (LZP FLPP projekts nr. lzp-2018/1-0344) http://www.brivaskola.lv/  "},{"id":17,"href":"/ekip/docs/chapters/5/5-2/","title":"Dinamiskais pārtikas iepirkums","section":"Ilgtspējīgs pārtikas iepirkums","content":"Dinamiskais pārtikas iepirkums\r#\r\r\rPārtika\r\rLauki - Pilsētas\r\rDigitalizācija\r\rSituācija\r#\r\rMaziem un vidējiem pārtikas ražotājiem ir sarežģīti piedalīties vietējos publiskajos pārtikas iepirkuma konkursos, kuros tiek iepirkta pārtika ēdināšanas nodrošināšanai publiskās iestādēs, piemēram, skolās, slimnīcās, aprūpes namos, cietumos u.tml. Šajos konkursos produkti bieži tiek iepirkti lielās produktu grupās un apjomos, ko nelielie ražotāji individuāli nespēj nodrošināt, un tādēļ nav spējīgi konkurēt ar lielākiem un bieži vien ārpus reģiona esošiem piegādātājiem. Tādējādi publiskā pārtikas iepirkuma sistēma neveicina reģionālu pārtikas sistēmu nostiprināšanos, jo mazākiem lauksaimniekiem ir ierobežota piekļuve būtiskam vietējam pārtikas tirgus kanālam, savukārt vietējās publiskās ēdināšanas klienti patērē citviet audzētus produktus.\nRisinājumi\r#\r\rDinamiskais pārtikas iepirkums (DPI) ir informācijas tehnoloģijās (IT) balstīts risinājums, kas sakopo informāciju par pieejamo produktu piedāvājumu no daudziem un dažādiem lauksaimniekiem un piedāvā tos pircējiem (sabiedriskās ēdināšanas pakalpojumu nodrošinātājiem) vienotā interneta platformā. Informācija par pieejamiem produktiem tiek regulāri atjaunināta - lauksaimniekiem ir pieeja sistēmai sava piedāvājuma precizēšanai, un tādējādi produktu piedāvājums un cenas var no dienas uz dienu dinamiski mainīties. Produkti netiek grupēti lielākās produktu iepirkuma grupās, un tādējādi piedāvājumā var piedalīties plašāks ražotāju loks, tostarp mazie un vidējie ražotāji, kuri atzīti kā atbilstoši dalībai pārtikas iepirkumā saskaņā ar iepirkuma rīkotāju noteiktajiem kritērijiem. Pircējiem platformā, pasūtot produktus, ir redzama tikai informācija par pieejamiem produktiem un to cenu.\nDPI ieviešanai būtisks ir politisks atbalsts tādas publiskā pārtikas iepirkuma sistēmas veidošanai reģionā, kurā tiek veicināta mazo un vidējo ražotāju iesaiste. Līdzīgi kā ierastajos publiskajos pārtikas iepirkumos, arī DPI nepieciešams pārtikas iepirkuma organizētājs, kas vada ražotāju piedāvājuma apkopošanu un piegāžu nodrošināšanu no saimniecībām līdz ēdināšanas pakalpojumu sniedzējiem. Vēlams, lai tā būtu organizācija, kas labi pārzina vietējos ražotājus. IT speciālisti iesaistās interneta platformas izveidē, kurā, balstoties uz ieinteresēto lauksaimnieku sniegto informāciju, tiek sakopots produktu piedāvājums, un pircēji iegādājas izvēlētos produktus. Visbeidzot, risinājuma īstenošanā piedalās ieinteresētie vietējie ražotāji, piedāvājot savus saražotos produktus, un ēdināšanas pakalpojumu sniedzēji.\nRezultāts\r#\r\rĪstenotie DPI pilotprojekti Apvienotās Karalistes skolās liecina, ka palielinās vietējo ražotāju iesaiste publiskajos pārtikas iepirkumos un vērojama svaigu produktu iegādes palielināšanās, tādējādi nodrošinot ilgtspējīgāku un veselīgāku pārtiku sabiedriskajā ēdināšanā. Jo īpaši efektīvs risinājums DPI ir mazo un vidējo ražotāju grupā, jo viņi var piegādāt produktus atbilstoši saražotajam apjomam un viņiem nav jānodrošina pieprasījums pilnībā. Palielinoties vietējās pārtikas īpatsvaram publiskajos iepirkumos, uzlabojas nodarbinātība reģionā. Samazinājušies pārtikas transportēšanas attālumi, jo produktu piegādes līdz skolām tiek veiktas centralizēti, līdz ar to samazinot enerģijas patēriņu un oglekļa izmešus. Paredzama vietējo patērētāju (skolēnu) un ražotāju satuvināšanās, jo pilotprojektu ietvaros plānoti saimniecību apmeklējumi un lauksaimnieku vizītes skolās.\nSecinājumi\r#\r\rIT piedāvā jaunus risinājumus ilgtspējīgākas pārtikas piegādes ķēžu organizēšanā, tajās ļaujot efektīgāk iesaistīt vietējos mazos un vidējos ražotājus. Pārejai uz jauno iepirkuma procedūru, kas ievērojami atšķiras no ‘parastā’ pārtikas iepirkuma, iepirkuma organizētājiem nepieciešams atvēlēt pietiekami laiku un finanšu un cilvēkresursus, lai laicīgi un vispusīgi informētu un piesaistītu potenciālos piegādātājus. Sekmīga DPI ieviešanā tā organizētājiem ir svarīgi komunicēt un sadarboties ar vietējiem ražotājiem un pārtikas iepircējiem - ēdināšanas pakalpojumu sniedzējiem - iepirkuma kritēriju izstrādē, piedāvājuma un pieprasījuma formulēšanā, piegāžu organizēšanā.\nAvoti\r#\r\r  Keech, D., Maye, D., Reed, M. (2019) School meals: Gloucestershire Living Lab.\n  SPP Regions (2017) Food and catering. Provision of school food in Bath.\n  "},{"id":18,"href":"/ekip/docs/chapters/6/","title":"Demonstrējumi","section":"Saturs","content":"Demonstrējumi kā zināšanu pārneses metode lauksaimniecībā\r#\r\r\rPārtika\r\rDigitalizācija\r\rSituācija\r#\r\rLauksaimnieciskā ražošana prasa plašas un daudzveidīgas teorētiskās un praktiskās zināšanas par audzējamām kultūrām un mājlopu šķirnēm, saimniekošanas sistēmām, kā arī par vides apstākļiem un tehnoloģijām. Šīs zināšanas ļauj uzlabot lauksaimniecības produktu primārās ražošanas efektivitāti un pārtikas ilgtspēju. Tomēr ne visi lauksaimnieki var viegli piekļūt nepieciešamajām zināšanām un tās pielietot, jo pieejamības, pasniegšanas formāta un satura ziņā tās var būt slikti pielāgotas praktiķu vajadzībām. Ne vienmēr arī iespējams individuāli veidot kontaktus un tiešā veidā sazināties ar nozares speciālistiem un citu saimniecību pārstāvjiem, lai apspriestu kādus aktuālus saimniekošanas jautājumus.\nRisinājums\r#\r\rArvien plašāku pielietojumu lauksaimniecisko zināšanu komunikācijā kā pasaulē, tā Latvijā gūst demonstrējumi, kas paredz uzskatāmu un praktisku šo zināšanu nodošanu lietotājiem. Latvijā ierasts publiski īstenoto demonstrējumu formāts ir Lauku/Fermu dienas saimniecībās, kas ietver priekšlasījumus iekštelpās un demonstrējuma objektu apskati dabā. Latvijā demonstrējumi tiek īstenoti dažādās lauksaimniecības nozarēs, aptverot gan augkopību, gan lopkopību. Šie demonstrējumi attiecināmi gan uz konvencionālo, gan integrēto un bioloģisko lauksaimniecību. Vairums demonstrējumu vērsti uz saimniekošanas efektivitātes un ražīguma paaugstināšanu, skarot arī vides ilgtspējas jautājumus. Demonstrējumu elementi sastopami arī tādos neformālākos formātos kā kooperatīva biedru saimiecību apmeklējumi vai nelielas zemnieku interešu grupas vietējā konsultanta vadībā, kas veicina lauksaimnieku savstarpēju mācīšanos. Formālie demonstrējumi var balstīties kā uz zinātnieku veiktiem izmēģinājumiem, tā izmēģinājumiem, kas īstenoti, sadarbojoties zinātniekiem, konsultantiem un lauksaimniekiem.\nFormālos demonstrējumus Latvijā lielākoties organizē valsts zinātniskie institūti (piemēram, Stendes un Priekuļu pētniecības centri, Dārzkopības institūts) un lauksaimniecības konsultāciju organizācijas (piemēram, Latvijas Lauku konsultāciju un izglītības centrs), tostarp piesaistot vietējās komercsaimniecības. Demonstrējumus atbalsta arī atsevišķas nevalstiskās organizācijas (piemēram, Latvijas Dabas fonds) un ražotāju kooperatīvi (piemēram, LATRAPS). Lauku/Fermu dienas apmeklē ne tikai lauksaimnieki, bet arī konsultanti, speciālisti (agronomi, veterinārārsti), studenti un citi interesenti. Būtiski resursi izmēģinājuma un demonstrējuma īstenošanā ir akadēmiskās un praktiskās zināšanas, kā arī pieejamā infrastruktūra un cilvēkresursi. Finansējums pamatā nāk no valsts vai starptautiskiem finanšu avotiem un bieži tiek nodrošināts projektu veidā.\nRezultāti\r#\r\rDemonstrējumu formātā komunicētā informācija ir ļoti praktiska un viegli uztverama. Klātienes dalība ļauj uzskatāmā veidā redzēt reālos saimniekošanas apstākļos īstenotus risinājumus un tūlītēji tos apspriest domubiedru grupā. Formālu un neformālu sarunu gaitā demonstrējumus pasākuma laikā tiek veicināta mācīšanās gan no kolēģiem, gan no klātesošajiem citu jomu pārstāvjiem. Demonstrējuma pasākumā zināšanas gūst arī paši izmēģinājuma saimniecības pārstāvji, kuri aktīvi iesaistās domu un pieredzes apmaiņā ar dalībniekiem. Klātienē apmeklējot saimniecību, dalībnieki mēdz pamanīt un apspriest jaunus, nereti pašu saimnieku ieviestus radošus risinājumus un saimniekošanas knifus, kas var lieti noderēt. Ne mazāk svarīgs ieguvums apmeklētājiem ir iespēja uzzināt par vispārējām aktualitātēm lauksaimniecības vidē, kā arī uzturēt esošos un dibināt jaunus kontaktus ar citiem zemniekiem un speciālistiem. Attiecību veidošana un informācija par to, pie kā vērsties dažādos jautājumos, ir nozīmīgs papildinājums paša zināšanām. Savukārt sadarbībā starp pētniekiem, konsultantiem un lauksaimniekiem balstīti izmēģinājumi un demonstrējumi ļauj veidot ciešāku sasaisti starp zinātnisko izpēti un lauksaimnieku aktuālajām vajadzībām, veicinot to orientāciju uz lietotāju.\nSecinājumi\r#\r\rDemonstrējumi ir vērtīga iespēja lauksaimniekiem ne tikai gūt jaunas zināšanas un mācīties citam no cita, bet arī uzturēt un dibināt jaunus kontaktus, dot sev atelpas brīdi no ikdienas darbu slodzes un rutīnas. Publiski demonstrējumi lielākām grupām ir svarīgs mācīšanās formāts, bet tas nevar aizstāt individuālu pieredzes un zināšanu apmaiņu neformālā vidē un šaurākā lokā. Atsevišķs demonstrējums lielākoties var tikai rosināt uz jauninājuma ieviešanas apsvēršanu savā saimniecībā, bet nevar garantēt tā nekavējošu izplatību. Svarīgas ir arī konkrētam demonstrējumam sekojošas aktivitātes – apmācības, individuālas konsultācijas, papildu informācijas avotu nodrošināšana.\nAvoti\r#\r\r  Adamsone-Fiskovica, A., Grivins, M., Burton, R. J. F., Elzen, B., Flanigan, S., Frick, R., Hardy, C. (2021) Disentangling critical success factors and principles of on-farm agricultural demonstration events. The Journal of Agricultural Education and Extension, 27 (5): 639-656. https://doi.org/10.1080/1389224X.2020.1844768\n  Ādamsone-Fiskoviča, A., Grīviņš, M., Ķīlis, E. (2019) Demonstrējumi lopkopībā – mācīšanās un kontaktu veidošanas iespējas. Latvijas Lopkopis.\n  PLAID projekta prakses anotācijas:\n   PA16 - Lauksaimnieciskie demonstrējumi Latvijā;     PA24: Lauksaimniecisko demonstrējumu veiksmes faktori;     PA27 - Neformālu lauksaimniecisko demonstrējumu loma: Latvijas augļkopju kooperatīva piemērs;     PA42: Lopkopības demonstrējumi Latvijā.    Piemēri\r#\r\r\r\rDemonstrējumi lauksaimniecībā\r\r\r"},{"id":19,"href":"/ekip/docs/chapters/6/6-1/","title":"Demonstrējumi lauksaimniecībā","section":"Demonstrējumi","content":"Virtuālie demonstrējumi lauksaimniecībā\r#\r\r\rPārtika\r\rLauki - Pilsētas\r\rDigitalizācija\r\rSituācija\r#\r\rLauksaimniekiem un ar šo jomu saistītajiem speciālistiem ir pieejami dažādi informācijas avoti, kas ļauj apgūt jaunas teorētiskās un praktiskās zināšanas - tostarp profesionālās izglītības programmas, kursi un semināri, profesionālā un populārzinātniskā literatūra, pieredzes apmaiņas braucieni. Pētījumi rāda, ka visefektīvākie ir praktiski demonstrējumi, kas lauksaimniecībā nereti tiek īstenoti ar dažādu klātienes pasākumu palīdzību, piemēram, publiskām Lauku/Fermu dienām izmēģinājumu saimniecībās. Tomēr ne vienmēr interesentiem ir iespējas tos apmeklēt dēļ attāluma vai citiem loģistikas un laika ierobežojumiem.\nRisinājums\r#\r\rPieaugot digitālo rīku (t. sk. viedtelefonu) lietojumam, informācijas un komunikācija tehnoloģiju un interneta pieejamībai, ir iespējams paplašināt gan zināšanu ieguves veidus, gan uzrunāto auditoriju. Arvien lielāku lomu lauksaimnieku izglītībā, apmācībā un konsultēšanā ieņem videoformāta materiāli. Daudziem lauksaimniekiem ir pašiem savi YouTube videokanāli, kas gūst plašu atsaucību kolēģu vidū. Virtuālie demonstrējumi, izmantojot lauksaimniekiem domātus vai lauksaimnieku pašu veidotus īsākus (2-5 minūšu) vai garākus videomateriālus, ir labs veids, kā dalīties ar saimniecībā izmantotām inovatīvām pieejām un risinājumiem. Tiešsaistes formāts vienlaikus paplašina gan demonstrējumu īstenošanas iespējas ražojošās saimniecībās, gan demonstrējumu pieejamību, tostarp mazina ierobežojumus, kas saistīti ar klātienes apmeklējumiem nepieciešamo laika patēriņu. Tā vietā, lai lauksaimnieki pavadītu vairākas stundas ceļā uz kādu klātienes demonstrējumu, kas beigās var izrādīties tiem no satura viedokļa mazvērtīgs, šādi virtuālie demonstrējumi var kalpot kā labs vizuāli uzskatāms sagatavošanās materiāls, lai izsvērtu demonstrējamās tehnoloģijas vai saimniekošanas pieejas atbilstību konkrētā lauksaimnieka vajadzībām un saimniecības apstākļiem. Savukārt atbilstības gadījumā video ir labs rosinājums apmeklēt klātienes demonstrējumu papildu infomācijas iegūšanai.\nVirtuālie demonstrējumi ļauj plaši izmantot gan standarta, gan 360o kameras, kā arī dronu piedāvātās iespējas, kas sniedz daudzveidīgāku vizuālo un telpisko priekšstatu par demonstrējumā aplūkojamo jautājumu. Piemēram, tās var būt virtuālās tūres, izmantojot virtuālās realitātes brilles, kas ļauj brīvi pašam skatītājam mainīt redzesleņķi un apskates objektus. Var tikt veidoti arī virtuālo saimniecību animēti modeļi, kas piedāvā iedomātas tipiskas saimniecības vides simulāciju, īstenojot virtuālu pastaigu pa to. Tās laikā iespējams aktivizēt arī dažādus videomateriālus par saimniecībā īstenotiem saimniekošanas jaunievedumiem, šos materiālus pēc nepieciešamības pielāgojot dažādām mērķauditorijām un tēmām. Šādi vizuālie līdzekļi palīdz arī pārvarēt valodas barjeras plašāku daudznacionālu auditoriju gadījumā. Video izplatīšanai var izmantot tādus sociālos medijus kā Twitter, FaceBook un YouTube, kā arī dažādus reģionāla un nacionāla mēroga lauksaimnieku un pētnieku tīklus.\nVirtuālos demonstrējumus var īstenot gan individuāli, gan radošās komandās, veidojot sadarbību ar dažādu jomu pārstāvjiem, tostarp piesaistot publisko vai privāto finansējumu. Piemēram, Eiropas Savienības finansētajā projektā PLAID izveidotā virtuālās saimniecības lietotne tika izstrādāta sadarbībā ar britu universitātes spēļu tehnoloģiju programmas studentiem un zinātniskā institūta pētniekiem, izstrādes procesā konsultējoties ar potenciālajiem lietotājiem. Savukārt video materiālu izstrāde notika kopdarbībā starp lauksaimniecības konsultantiem, lauksaimniekiem un komunikācijas speciālistiem. Virtuālo demonstrējumu īstenošanai nepieciešamie resursi var atšķirties atkarībā no izmantojamās tehnoloģijas un sarežģītības (piemēram, 2D, 3D). Īsu videoklipu filmēšanu veicot ar ikdienā pieejamu viedtelefonu un izmantojot kādu no brīvpieejas skaņas un attēla apstrādes programmām, ieguldījumi būs mazāki. Savukārt profesionālāku tehnoloģiju (dronu, 360o kameru) un sarežģītāku risinājumu (virtuālo tūru, kas sastāv no videomateriālu kopuma) gadījumā tie būs lielāki, kā arī var prasīt pamatīgākas zināšanas un prasmes.\nRezultāti\r#\r\rVirtuālie demonstrējumi un to pieejamība dažādās platformās (viedtelefonos, planšetēs, datoros) sniedz iespēju viegli piekļūt vizuāli viegli uztveramai informācijai par inovācijām ražojošās saimniecībās, kas paplašina dažādu jauninājumu izplatību lauksaimniecībā. Šie demonstrējumi sniedz piekļuvi demonstrējumiem plašākām un daudzveidīgākām sociāldemogrāfiskām lauksaimnieku grupām gan dzimuma, gan vecuma, kā arī saimniecības lieluma un atrašanās vietas ziņā, kā arī studentiem apmācību procesā un dažādām ar lauksaimniecības praksi nesaistītām iedzīvotāju grupām.\nSecinājumi\r#\r\rVirtuālie demonstrējumi, izmantojot video un audiovizuālos risinājumus, ir noderīgs veids, kā dalīties ar zināšanām un veicināt dažādu jaunievedumu izplatību lauksaimnieku vidū. Praktisku demonstrējumu formāts palīdz mazināt dažādus šķēršļus gan attiecībā uz to, kā zināšanas tiek nodotas, gan kā tās tiek apgūtas. Svarīgi gan norādīt, ka virtuālie demonstrējumi drīzāk izmantojami kā klātienes demonstrējumu papildinājums, nevis to aizstājējs. Lai veicinātu kvalitatīvu videoformāta demonstrējumu pieejamību, nepieciešams arī sniegt metodisku un tehnoloģisku atbalstu lauksaimniecisko demonstrējumu īstenotājiem dažādas inovācijas atspoguļojošo video uzņemšanā, rediģēšanā un izplatīšanā.\nAvoti\r#\r\r  Hardy, C., Sutherland, L-A. (2019) The Virtual Farm as an alternative or an addition to ‘live on-farm demonstration’: Challenges and opportunities. Proceedings of the 24th European Seminar on Extension (and) Education (ESEE2019), pp. 227-237.\n  Hardy, C., Vanev, D., Alfoldi, T., Tippin, L. (2019) Good Practice guidelines for Virtual Demonstration. Deliverable of PLAID project.\n  Virtuālās saimniecības lietotne: https://plaid-h2020.hutton.ac.uk/farm-app\n  "},{"id":20,"href":"/ekip/docs/chapters/7/","title":"Digitalizācija lauku attīstībā","section":"Saturs","content":"Digitalizācijas principi un pieejas lauku attīstībā\r#\r\r\rLauki - Pilsētas\r\rDigitalizācija\r\rSituācija\r#\r\rLauku uzņēmumi, iestādes un iedzīvotāji arvien vairāk izmanto dažādas digitālās tehnoloģijas (datu bāzes, mobilās aplikācijas, sensorus, precīzās metodes, virtuālās ierīces, autonomās sistēmas, satelītdatus, robotus u.c.) un tajos balstītus pakalpojumus. Šie digitālie risinājumi ļauj efektīvāk izmantot resursus, kāpināt produktivitāti, aizstāt roku darbu, uzlabot mārketingu, organizāciju, biznesa vadību. Taču digitalizācijas radītās iespējas nav vienādi pieejamas visiem lauku uzņēmējiem un iedzīvotājiem. Digitālās tehnoloģijas var radīt arī sociālas un ekonomiskas plaisas, un tām var būt arī negatīva ietekme. Lai digitalizācija būtu ilgtspējīga, proti – veicinātu gan uzņēmumu konkurētspēju, gan uzlabotu iedzīvotāju labklājību, sekmētu vides aizsardzību un citus svarīgus lauku dzīves aspektus, digitālās tehnoloģijas nepieciešams papildināt ar atbalstošiem sociāliem un politiskiem risinājumiem. Eiropas Savienības Kopējā lauksaimniecības politika digitalizāciju virza kā vienu no nākotnes prioritātēm līdzās Zaļajam kursam.\nRisinājums\r#\r\rES Apvārsnis 2020 projekts DESIRA (Digitisation: Economic and social impacts on rural areas) liecina, ka lauksaimniecības attīstību līdz 2040. gadam būtiski ietekmēs tādas digitālās tehnoloģijas kā precīzā lauksaimniecība un datu kombinēta izmantošana. Mežsaimniecībā nozīmīgs būs meža resursu digitāls monitorings un lielo datu apstrāde. Lauku attīstības jomā perspektīvi digitālie risinājumi tiek saistīti ar publisko pakalpojumu nodrošināšanu digitālajā vidē, attālinātām darba formām un viediem teritoriju attīstības risinājumiem (piemēram – viedie ciemi). Digitālie risinājumi vedina uz jauniem monitorēšanas un lēmumu pieņemšanas veidiem. Lauku digitalizācijai tiek atvēlēts publisko fondu finansējumus, un būtiskas ir investīcijas kā digitālās infrastruktūras, tā digitālo prasmju uzlabošanā.\nLauku digitalizācijas īstenošanā iesaistās virkne dalībnieku: lauku uzņēmēji, lauksaimniecības tehnikas ražotāji un piegādātāji un informācijas un komunikācijas pakalpojumu kompānijas, piemēram – mobilo sakaru operatori. Viņi pamatā mijiedarbojas tirgus ietvaros. Ieviešot uzņēmumiem un iedzīvotājiem būtiskas digitālās platformas (piemēram, Latvijā – Lauku atbalsta dienesta informatīvās sistēmas, e-Latvija, e-veselība, e-bibliotēka), aktīva loma ir valsts pārvaldei, pašvaldībām un publiskā sektora organizācijām. Digitālajās iniciatīvās, kas vērstas uz sabiedrības vajadzībām un teritoriju integrētu attīstību, bieži kopdarbojas industrija, pētnieki, pārvaldes iestādes un pilsoniskās sabiedrības grupas.\nRezultāti\r#\r\rDigitālas tehnoloģijas veido ilgtspējīgu lauksaimniecības un lauku nākotni, ja tiek ņemtas vērā, ne tikai biznesa intereses, bet arī sabiedrības vajadzības un intereses. Sekmīgi lauku digitalizācijas piemēri liecina, ka ieguldījumi digitālajā infrastruktūrā un tehnoloģijās ir tikuši papildināti ar izglītojošiem pasākumiem, cilvēku digitālo prasmju pilnveidošanu. Kā piemēru var minēt Eiropas digitālo nedēļu, bet dalībvalstu līmenī – Francijā pieņemto Digitālās iekļaušanas plānu.\nSecinājumi\r#\r\rDESIRA projekts ir sagatavojis septiņas rekomendācijas digitalizācijas pārvaldībai lauku reģionos:\n Radīt digitalizācijai nepieciešamo infrastruktūru. Saistīt digitalizāciju ar ilgtspējīgu attīstību. Pielāgot digitalizāciju kontekstam, iesaistot ieinteresētās puses un vietējos iedzīvotājus. Atbalstīt digitālo iekļaušanu, lai izvairītos no marginalizācijas un polarizācijas. Attīstīt digitālās ekosistēmas, īpaši atbalsot padomdevējus un zināšanu brokerus. Veidot elastīgu digitālo pārvaldību, kas ļauj mijiedarboties politiķiem, zinātniekiem, praktiķiem. Veidot ilgtspējīgu digitalizāciju veicinošus politikas instrumentus, kas atbalstītu vietējās kopienas.  Avoti\r#\r\r  Brunori, A., Brunori, G., Casares. B., Nieto, E. (2021) Key digital game changers shaping the future of forestry in 2040. Views from DESIRA’s rural digitalisation forum experts.\n  Brunori, G., Nieto, E., Casares, B., Debruyne, L., Tisenkopfs, T., Brunori, A. (2021) Experts’ recommendations to boost sustainable digitalisation of agriculture, forestry and rural areas by 2040.\n  Debruyne, L., Brunori. G., Casares. B., Nieto, E. (2021) Key digital game changers shaping the future of agriculture in 2040. Views from DESIRA’s rural digitalisation forum experts.\n  Tisenkopfs. T., Grivins, M., Knickel, M., Šūmane, S., Brunori, G., Casares. B., Nieto, E. (2021) Key digital game changers shaping the future of rural areas in 2040. Views from DESIRA’s rural digitalisation forum experts.\n  Piemēri\r#\r\r\r\rPakalpojumu digitalizācija Tukuma novadā\r\r\rPublisko pakalpojumu digitalizācija Vidusvelsā\r\r\rDigitālās prasmes Lormē ciematā Francijā\r\r\r"},{"id":21,"href":"/ekip/docs/chapters/7/7-1/","title":"Pakalpojumu digitalizācija Tukuma novadā","section":"Digitalizācija lauku attīstībā","content":"Pakalpojumu digitalizācija Tukuma novadā\r#\r\r\rLauki - Pilsētas\r\rDigitalizācija\r\rSituācija\r#\r\rTukuma novada pašvaldība ilgstpējīgas attīstības stratēģijas ietvaros izvirzījusi mērķi nodrošināt savstarpējo saikni un pakalpojumus iedzīvotājiem visos pašvaldības reģionos. Iedzīvotāju skaita krituma dēļ novada attālākajās teritorijās infrastruktūras un sabiedrisko pakalpojumu nodrošināšana rada slodzi pašvaldības budžetam.\nRisinājums\r#\r\rPašvaldībā tika aktīvi attīstīti informācijas un komunikācijas tehnoloģiju (IKT) risinājumi, izmantojot video tiešsaistes funkcijas domes sēžu, kultūras un citu pasākumu pārraidīšanai. Domes sēžu tiešraide veicina procesu caurspīdību, lielāku iedzīvotāju līdzdalību un iesaisti lēmumu pieņemšanas procesā, nodrošinot augstāka līmeņa pieejamību iedzīvotājiem visā novadā. Tiešsaistē tiek sniegtas atbildes uz iedzīvotāju uzdotajiem jautājumiem. Tāpat tiek pārraidīti novadam nozīmīgi kultūras pasākumi, konferences un forumi. Pasākumu ieraksti atrodami Tukuma mājaslapas arhīvā un sociālajā tīklā Facebook. Novada pašvaldība ieviesusi arī e-bibiliotēkas platformu. Sistēma nodrošina piekļuvi literatūras materiāliem, datubāzēm un publikācijām. Funkcija tiek nodrošināta caur Latvijas Universitātes bibliotēkas vadības sistēmu, kas ļauj lietotājam meklēt publikācijas pēc atlasītajiem kritērijiem un publikācijas pasūtīšanu.\nTukuma novada pašvaldība iniciēja un pārvaldīja risinājuma ieviešanu kopā ar pašvaldības Kultūras, sporta un sabiedrisko attiecību nodaļu un Informācijas tehnoloģiju nodaļu, un sastrādājas ar vietējiem iedzīvotājiem. Privātu kompāniju pakalpojumu piesaiste notika lielāku pasākumu laikā. Tiešsaistes platforma attīstīta no Tukuma pašvaldības finanšu līdzekļiem. E-bibliotēkas rīks organizēts no valsts, pašvaldības un ES fondu līdzekļiem. Platformu uztur privāta kompānija.\nRezultāti\r#\r\rPasākumu pārrraide spēcina saikni starp novada lauku teritorijāmm veicina pieejamību un ciešāku pašvaldības sadarbību ar iedzīvotājiem neatkarīgi no viņu dzīvesvietas, kā arī piedāvā saturu ārpus pašvaldības dzīvojošajiem. Risinājuma ieviešanas izaicinājumi saistīti ar ierobežotu tehnoloģisko resursu pieejamību, laba interneta savienojuma nodrošināšanu un izdevumiem. Lielāku pasākumu pārraides nodrošināšanai jāparedz privātu kompāniju pakalpojumu piesaiste. E-bibliotēkas izmantošana paredz iedzīvotāju laika ietaupīšanu, veicot personīgā profila pārvaldīšanu attālināti (un samazinot braucienu nepieciešamību). Risinājuma ietekme atkarīga no iedzīvotāju digitālās pratības ierobežojumiem un bibliotēku tehniskā nodrošinājuma.\nSecinājumi\r#\r\rPašvaldības pārstāvju digitālo līdzekļu ieviešana un izmantošana veicina kultūras un intelektuālo pakalpojumu pieejamību novada iedzīvotājiem neatkarīgi no ierobežotajiem infrastruktūras resursiem. Novada pārstāvju organizētie tiešsaistes pasākumi nodrošina informācijas aprites funkciju un ciešāku saikni ar iedzīvotājiem. Sadarbība ar privātajām kompānijām palīdz organizēt lielāka mēroga pārraides. E-bibliotēkas platforma attīstīta uz esošo pakalpojumu bāzes, sekmējot veiksmīgu pakalpojuma ieviešanu un nodrošināšanu. Tādā veidā IT risinājumi ļauj pašvaldībām ietaupīt līdzekļus, vienlaikus nodrošinot augstas kvalitātes pakalpojumus.\nAvoti\r#\r\r  Kilis, E. (2020) Online broadcast facility on the municipality’s webpage Living Lab Tukums, Latvia. ROBUST: Rural-Urban Outlooks: Unlocking Synergies, EU Horizon 2020 Grant agreement 727988.\n  Kilis, E. (2020) Library e‐services ‐ e‐library and online databases. ROBUST: Rural-Urban Outlooks: Unlocking Synergies, EU Horizon 2020 Grant agreement 727988.\n  "},{"id":22,"href":"/ekip/docs/chapters/7/7-2/","title":"Publisko pakalpojumu digitalizācija Vidusvelsā","section":"Digitalizācija lauku attīstībā","content":"Publisko pakalpojumu digitalizācija Vidusvelsā\r#\r\r\rLauki - Pilsētas\r\rDigitalizācija\r\rSituācija\r#\r\rMonmausšīras apgabals (iedzīvotāju skaits: 94 000) Velsā ir lauku teritorija ar piecām lielākām pilsētām (katrā no tām ir līdz 15 000 iedzīvotāju) un daudziem maziem ciematiem. Lai gan apgabals atrodas Kārdifas, Velsas galvaspilsētas un ekonomikas un kultūras centra, tuvumā, Monmausšīras attālākie lauku reģioni ikdienā saskaras ar daudziem izaicinājumiem, tostarp vāju interneta pieslēgumu. Velsas pilsētās ātrgaitas interneta pārklājums ir 93% ēku, taču lauku apvidos tas sarūk līdz 77%, un tikai 41% ir labs 4G interneta pieslēgums. Tādējādi lauku iedzīvotājiem ir ierobežotas iespējas saņemt gan publiskos, gan privātus pakalpojumus, piemēram, veikt banku maksājumus. Savukārt interneta pārklājuma nodrošinājums privātajam sektoram individuāli ir ekonomiski neizdevīgs.\nRisinājums\r#\r\rLai mazinātu sociālo un ekonomisko plaisu starp pilsētu un laukiem un veicinātu vietējo lauku kopienu zināšanu un prasmju pilnveidi, kas būtu līdzvērtīga pilsētu iedzīvotājiem, Monmausšīras apgabala padome sadarbībā ar Lanoveras ciema padomi īstenoja digitalizācijas pilotprojektu četros lauku ciematos. Tā ietvaros ciematu kopienas zāles tika aprīkotas ar platjoslas internetu un Wi-Fi pieslēgumu. Projektu savu kopienu vārdā īstenoja četras vietējās pašpārvaldes. Pašpārvaldes uz to mudināja vietējās sabiedrības pārstāvji, aktualizējot kopienas vajadzības. Lanoveras kopienas un Monmausšīras apgabala padome projekta īstenošanai piesaistīja Velsas valdības Lauku kopienas attīstības fonda un ES Lauku attīstības programmas finansējumu.\nRezultāti\r#\r\rCiemu digitalizācijas projekta īstenošanas rezultātā četru ciematu kopienas zāles tika modernizētas un aprīkotas ar ar ātrgaitas/ platjoslas internetu un Wi-Fi iekārtu. Telpas ir atvērtas vietējām kopienām, un tās var izmanot dažādiem sabiedriskiem pasākumiem. Zāļu aprīkojums ar interneta pieslēgumu, projektoriem, ekrāniem un skaņas aparatūru ļauj organizēt jauna veida pasākumus (izrāžu translēšana, tiešsaistes pasākumi). Uzlabotā infrastruktūra un tās piedāvātās iespējas piesaista kopienu namiem jaunu auditoriju. Telpas tiek nomātas arī dažādiem publiskiem un privātiem maksas pasākumiem, kas papildina kopienas budžetu.\nTehnoloģiskās infrastruktūras uzlabošana visupirms ir sekmējusi iedzīvotāju digitālo prasmju attīstību un dažādu pakalojumu pieejamību, taču tai ir daudz plašāka sociālā ietekme. Projekta īstenošanas rezultātā vietējā sabiedrībā ir veicinātas jaunas līdzdalības un sadarbības iespējas un veidi. Kā minēts, digitālo pakalojumu pieejamība kopienu zālēs tām piesaista vietējo sabiedrību un veicina sociālās saiknes. Katrā ciematā ir brīvprātīgie, kuri atbild par ikdienas darbiem un pasākumu plānošanu aprīkotajās zālēs. Vietējās ciemu pārvaldes veicina pilsonisko līdzdalību un iniciatīvu, piemēram, kopienas padomes sanāksmes tiek rīkotas jaunajās kopienu zālēs, un komunikāciju tehnoloģiju izmantošana (Skype) ļauj iedzīvotājiem pievienoties sapulcei un tieši sazināties ar saviem padomniekiem bez nepieciešamības braukt uz sapulces norises vietu. Projekts tiek īstenots kā partnerība starp Llanoveras kopienas padomi un Monmausšīras apgabala padomi, tādējādi nostiprinot arī pārvaldes līmeņu sadarbību attīstības izaicinājumu risināšanā.\nSecinājumi\r#\r\rMērķtiecīgas investīcijas digitālajā infrastruktūrā veicina un aktivizē kopienas, iedzīvotāju pilsonisko un sabiedrisko līdzdalību, atklāj jaunus sadarbības veidus, rada pievienoto vērtību lauku telpai, piešķirot lauku telpai jaunu ietvaru, nozīmi, vērtību. Kopienu iedzīvotāji apzinās, ka ir līdzvērtīgi un līdzatbildīgi, un iesaistās pārmaiņu procesos, kā arī veicina tos paši.\nAvots\r#\r\r Goodwin‐Hawkins, B. (2020) Village halls as digital hubs. Example of Good Practice. ROBUST: Rural-Urban Outlooks: Unlocking Synergies, EU Horizon 2020 Grant agreement 727988.  "},{"id":23,"href":"/ekip/docs/chapters/7/7-3/","title":"Digitālās prasmes Lormē ciematā Francijā","section":"Digitalizācija lauku attīstībā","content":"Digitālās prasmes Lormē ciematā Francijā\r#\r\r\rLauki - Pilsētas\r\rDigitalizācija\r\rSituācija\r#\r\rLormē ciemats (iedzīvotāju skaits - 1300) Burgundijas reģionā Francijā kopā ar citām apkaimes teritorijām saskārās ar grūtībām nodrošināt kvalitatīvus interneta sakarus lauku teritorijās un nepieciešamību uzlabot iedzīvotāju digitālās prasmes. Ciematu pārvalde apzinājās ekonomisko un sociālo potenciālu, ko informācijas un komunikāciju tehnoloģiju izplatīšana varētu sniegt lauku teritoriju attīstībai. Lai risinātu situāciju, lauku teritorijā tika attīstīta digitālā infrastruktūra kopā ar iedzīvotāju digitālo prasmju uzlabošanu.\nRisinājums\r#\r\rLormē tika ieviesta reģionāla līmeņa digitālā politika kopējā ekonomiskā un sociālā potenciāla attīstībai viscaur reģionā. Digitalizācijas politikas ietvaros 2008. gadā tika ieviests digitālais lauku attīstības centrs, kas nodrošināja dažādus pakalpojumus - sanāksmju un biroja telpas, tehnisko atbalstu un aprīkojumu, videokonferenču iespējas un ātra interneta pārklājumu. 2015. gadā centrs paplašināja informācijas tehnoloģiju piedāvājumu. atverot tā dēvēto ‘ražošanas labratoriju’ (FabLab). Attīstības centra panākumi rosināja tālāku sociālo un ekonomisko izaugsmi un dažādu informācijas un digitālo tehnoloģiju projektu, kompāniju un pakalpojumu attīstību - interneta tīkla uzlabošanu ciematā, digitālo mācību līdzekļu izstrādi, dronu pakalpojumus enerģijas zudumu kontrolei, kopienas sensoru projektu ūdens, gaisa un enerģijas kvalitātes uzraudzībai, pasākumus gados vecāku cilvēku digitālai iekļaušanai. Tika organizēti reģionālie kompetences uzlabošanas pasākumi, apmācības un starpniecības pakalpojumi uzņēmējdarbības, sabiedrības un kopienu pārstāvjiem. Vietējā līmenī veikti izglītojoši pasākumi, kas māca un iedrošina cilvēkus izmantot jaunās digitālās tehnoloģijas un iespējas. Iedvesmojoties no Lormē piemēra, citi reģiona ciemati attīsta sev atbilstošos digitālos risinājumus.\nRisinājuma ieviešanu vada Nièvre numérique, valsts iestāde, kas izveidota, lauku optiskā interneta tīklu un digitālo pakalpojumu uzlabošanai. To attīsta ciematu pašvaldības un reģionālās attīstības aģentūras. Projektu atbalsta vietējie informācijas un komunikācijas tehnoloģiju uzņēmumi un iedzīvotāju kopienas. Attīstības centru finansēja Francijas Nacionālās Reģionālās attīstības aģentūra, Eiropas Reģionālās attīstības fonds un valsts lauku investīciju atbalsta programma. Pakalpojumu attīstībā piesaistīta kopienas līdzdalība.\nRezultāti\r#\r\rDigitālo iniciatīvu rezultātā tika uzlabotas gan ciemata iedzīvotāju digitālās prasmes, gan attīstīta digitālā infrastruktūra. Ir uzlabota privātā un publiskā sektora sadarbība lauku digitalizācijas jomā. Tiek ieviesti projekti, kas sekmē efektīvu dabas, enerģijas un sabiedrisko resursu pārvaldību.\nSecinājumi\r#\r\rIniciatīvas virzītāji norāda, ka uzlabojumus digitālajā infrastruktūrā nepieciešams attīstīt kopā ar izglītojošiem pasākumiem, kas mācītu un iedrošinātu cilvēkus izmantot jaunās digitālās tehnoloģijas un iespējas.\nAvoti\r#\r\r European Network for Rural Development. French strategies for digitising rural areas. Nieto, E. (2020) The Digital transformation of Lormes. DESIRA: Digitisation: Economic and social impacts on rural areas, EU Horizon 2020 Grant agreement 818194  "},{"id":24,"href":"/ekip/docs/chapters/8/","title":"Dzīvās prakses laboratorijas","section":"Saturs","content":"Dzīvās prakses laboratorijas inovāciju kopradei un ieviešanai\r#\r\r\rPārtika\r\rLauki - Pilsētas\r\rDigitalizācija\r\rKonteksts\r#\r\rLai sekmētu pētnieku, praktiķu un citu ieinteresēto pušu veiksmīgu sadarbību inovāciju izstrādē, Eiropas Savienības finansētos pētniecības un inovāciju projektos arvien biežāk tiek veidotas dzīvās prakses laboratorijas (DzPL). DzPL ir atvērtas inovāciju platformas, kuru mērķis ir risināt konkrētu kādas jomas praktiķu identificētu problēmu, eksperimentējot ar praktiskiem risinājumiem, tos pilnveidojot ieviešanas procesā. Šī pieeja akcentē jauninājumu kopradi un aktīvu kolektīvu darbību, kurā pētnieki līdzdarbojas konsultantu kapacitātē, kā arī dokumentē konkrētu risinājumu ieviešanas un izstrādes veiksmes un neveiksmes, kas ļautu citām DzPL mācīties no kolēģu pieredzes. DzPL darba organizācijas principi atšķiras, jo tie tiek pielāgoti apstākļiem un izvēlētās jomas specifikai, bet vienmēr balstīti uz praktiķu un pētnieku sadarbību. Baltic Studies Centre pētnieki ir bijuši iesaistīti vairākās DzPL, kuru mērķis bija risināt ar pilsētas-lauku mijattiecībām, pārtikas digitālo mārketingu un dārzkopību saistītas problēmas.\nRisinājums\r#\r\rKatra DzPL strādā pie konkrēta risinājuma, kura izstrādes process lielā mērā atkarīgs no iesaistīto pušu vajadzībām, pieejamajiem resursiem un institucionālā ietvara uzliktajiem ierobežojumiem. Visos gadījumos tiek iesaistīts plašs aģentu un organizāciju loks, lai nodrošinātu daudzveidīgu zināšanu bāzi un ļautu partneriem vienam no otra mācīties. Projekta AgriLink (Agricultural Knowledge: Linking farmers, advisors and researchers to boost innovation) DzPL mērķis bija izveidot tiešsaistes platformu, kurā būtu apvienoti visi resursi, kas pašreiz pieejami konsultāciju pakalpojumu lietotājiem dārzkopībā, un ļautu ātri atrast viņu praktiskajām un komerciālajām vajadzībām atbilstošu risinājumu. Projekta ROBUST (Rural-Urban Outlooks: Unlocking Synergies) DzPL Tukumā tika veidota ar mērķi saglabāt un veicināt reģiona daudzveidīgo kultūras dzīvi. Tās centrālais uzdevums bija izstrādāt pirmo Tukuma novada kultūras stratēģiju. Darbs pie stratēģijas izstrādes pašvaldībai deva iespēju attīstīt efektīvāku un iekļaujošāku kultūras dzīves pārvaldības modeli, kā arī uzlabot kultūras piedāvājuma kvalitāti un pieejamību visa reģiona ietvaros. Projekta DESIRA (Digitisation: Economic and social impacts on rural areas) DzPL mērķis ir izstrādāt novatorisku atbalsta sistēmu liellopu gaļas sektorā, lai ar digitālajiem rīkiem uzlabotu un paplašinātu tirgu. Piemēram, digitālā mārketinga stratēģija, kuras mērķis ir informēt patērētājus un lauksaimniekus par Latvijas liellopu gaļas īpašībām.\nŠo DzPL īstenošanā bija iesaistīti pētnieki (Baltic Studies Centre, LLU, DI), pašvaldības (Tukums), kultūras iestādes, lauksaimnieku organizācijas (Zemnieku Saeima), lauksaimniecības konsultanti (LLKC), Latvijas Augļkopju asociācija. Visos gadījumos DzPL iniciēja pētnieki un konkrēti prakses partneri, kas vienojās par sākotnējo problēmas uzstādījumu. Nepieciešamais finansējums un apmācība tika nodrošināta projektu AgriLink, ROBUST un DESIRA ietvaros.\nRezultāti\r#\r\r Izstrādāta mājaslapa, kas apkopo publiski pieejamus resursus par pārstrādi dārzkopības nozarē un palīdzēs lauksaimniekiem ātrāk un mērķtiecīgāk atrast tiem nepieciešamo informāciju (AgriLink); Izstrādāts un apstiprināts Tukuma kultūrvides attīstības plāns 2020.-2025. gadam (ROBUST); Izstrādāta digitālā mārketinga stratēģija kvalitatīvas liellopu gaļas patēriņa veicināšanai (DESIRA).  Secinājumi\r#\r\rVeidojot DzPL komandā nepieciešams iekļaut cilvēkus, kas pārstāv dažādas ieinteresēto personu grupas, pirms tam veicot situācijas izpēti, lai novērtētu, kurus cilvēkus vai organizācijas nepieciešams procesā iesaistīt. Iekļaujoša kolektīva veidošanas politika sekmēs sadabību un zināšanu pārnesi, ļaujot partneriem mācīties vienam no otra un atrast vēlamo sadarbības formātu. Jāņem vērā, ka gludam un operatīvam koprades procesam komandā var būt nepieciešami līderi, kas nebaidās uzņemties vadību un virzīt radošo procesu. DzPL jāizvēlas problēmjautājums, kuru iespējams atrisināt, ņemot vērā pieejamos laika un finansiālos resursus, kā arī institucionālā ietvara uzliktos ierobežojumus. Vienlaikus jāizvēlas tēma, kas iesaistītajām pusēm šķiet aktuāla un spēs motivēt aktīvu rīcību, lai praksē ieviestu nepieciešamos risinājumus.\nAvoti\r#\r\r  Goodwin-Hawkins, B. (2019) Strengthening rural-urban cultural connections. Three lessons from ROBUST’s Cultural Connections Community of Practice. ROBUST: Rural-Urban Outlooks: Unlocking Synergies, EU Horizon 2020 Grant agreement 727988\n  Kilis, E. Building platforms for improved advisor-practitioner communication: the Latvian living lab, AgriLink: Agricultural Knowledge: Linking farmers, advisors and researchers to boost innovation. EU Horizon 2020 Grant agreement 727577\n  Kilis, E. Guided co-creation –the importance of visual representations in letting creativity unfold, AgriLink: Agricultural Knowledge: Linking farmers, advisors and researchers to boost innovation. EU Horizon 2020 Grant agreement 727577\n  Kilis, E., Segliņa, D. Agricultural advice: addressing the challenges of going online, AgriLink: Agricultural Knowledge: Linking farmers, advisors and researchers to boost innovation. EU Horizon 2020 Grant agreement 727577\n  Robust Tukums Living Lab (2019) Tukums Rural-Urban Update, Issue 1. ROBUST: Rural-Urban Outlooks: Unlocking Synergies, EU Horizon 2020 Grant agreement 727988\n  Robust Tukums Living Lab (2020) Tukums Rural-Urban Update, Issue 2. ROBUST: Rural-Urban Outlooks: Unlocking Synergies, EU Horizon 2020 Grant agreement 727988\n  Robust Tukums Living Lab (2020) Tukums Living Lab Report. Nepublicēts projekta ROBUST: Rural-Urban Outlooks: Unlocking Synergies (EU Horizon 2020 Grant agreement 727988) materiāls\n  Piemēri\r#\r\r\r\rLauksaimnieku mijiedarbība ar konsultantiem tiešsaistē\r\r\rTukuma kultūras stratēģijas koprade\r\r\r"},{"id":25,"href":"/ekip/docs/chapters/8/8-1/","title":"Lauksaimnieku mijiedarbība ar konsultantiem tiešsaistē","section":"Dzīvās prakses laboratorijas","content":"Lauksaimnieku mijiedarbība ar konsultantiem tiešsaistē\r#\r\rDigitalizācija\r\rSituācija\r#\r\rLatvijā nav vienota resursa, kas lauksaimniekiem un ražotājiem dotu pilnīgu priekšstatu par konsultācijas sniedzošajām organizācijām un indivīdiem, kā arī Latvijā pieejamajiem materiāliem un konsultāciju formām augļu/dārzeņu pārstrādes un šo produktu mārketinga jomās. Līdzīgi kā citās Eiropas Savienības dalībvalstīs, lauksaimnieku, mazo pārtikas uzņēmumu un lauksaimniecības konsultantu savstarpējā sadarbība Latvijā ierasti notiek klātienē. Vienlaikus lauksaimnieki ir pieraduši uzrunāt konsultantus, ar kuriem viņi ir nodibinājuši ciešus kontaktus daudzu profesionālās sadarbības gadu garumā, kā arī ir novērojams digitālo prasmju trūkums, kas var atturēt lauksaimniekus un uzņēmumus no tiešsaistes rīku izmantošanas.\nRisinājums\r#\r\rProjekta AgriLink (Agricultural Knowledge: Linking farmers, advisors and researchers to boost innovation) dzīvās prakses laboratorijas (DzPL) ietvaros tiek veidota tiešsaistes platforma, kas apvienotu visus resursus, kas pašreiz pieejami konsultāciju pakalpojumu lietotājiem, un ļautu tiem ātri atrast nepieciešamo informāciju, lai apmierinātu konkrētas praktiskās un komerciālās vajadzības. DzPL komanda vairākos tematiskos pasākumos pārrunāja lauksaimnieku un ražotāju aktuālās zināšanu un informācijas vajadzības, kā arī esošos zināšanu un informācijas ieguves avotus. Tas tika darīts, lai nodrošinātu izvirzītajiem mērķiem atbilstošu tiešsaiste platformu un tās satura struktūru. Lai padarītu platformu dažādiem lietotājiem pieejamu, DzPL komanda aktīvi iesaistīja konsultantus, tādējādi nodrošinot veiksmīgu un mērķtiecīgu rīka izveidi (piemēram, informācija tiek pasniegta saprotami). Lai nodrošinātu platformas darbību arī pēc projekta beigām, tiek panākta vienošanās ar Latvijas Augļkopju asociāciju par mājaslapas uzturēšanu un satura atjaunošanu.\nDzPL bija iesaistīti pētnieki (Baltic Studies Centre, LLU, Dārzkopības institūts), lauksaimnieki, lauksaimniecības konsultanti (LLKC), Latvijas Augļkopju asociācija. DzPL vadīja Baltic Studies Centre un Dārzkopības institūta pētnieki, konsultējoties ar citiem projektā iesaistītajiem partneriem. Nepieciešamais finansējums un apmācība tika nodrošināta projekta AgriLink ietvaros.\nRezultāti\r#\r\rIzstrādāta mājaslapa, kas apkopo publiski pieejamus resursus par pārstrādi dārzkopības nozarē un palīdz lauksaimniekiem ātrāk un mērķtiecīgāk atrast tiem nepieciešamo informāciju.\nSecinājumi\r#\r\rDzPL pieredze liecina, ka veiksmīga tiešsaistes atbalsta platformas attīstība ir atkarīga no (i) komandas, kurā ietilpst cilvēki, kas pārstāv dažādas ieinteresēto personu grupas, un (ii) platformas piesaistīšanas esošai tīmekļa vietnei, kuru uztur atzītas konsultāciju vai lauksaimnieku organizācijas. Izpratne par to, kā lauksaimnieki parasti sadarbojas ar konsultantiem attiecīgajā valstī, var palīdzēt izstrādāt risinājumus tiešsaistes sistēmu stipro pušu izmantošanai, vienlaikus neradot traucējumus, kas neprognozējami ietekmētu konsultanta-lauksaimnieka sadarbību. Procesa gaitā kļuva skaidrs, ka veiksmīgam koprades procesam DzPL komandā var būt nepieciešami līderi, kas sniedz konkrētu priekšstatu par iecerēto rezultātu, nebaidoties uzņemties vadību un virzīt radošo procesu, vienlaikus konsultējoties ar dažādām iesaistītajām pusēm.\nAvoti\r#\r\rAgriLink prakses anotācijas:\n Kilis, E. Building platforms for improved advisor-practitioner communication: the Latvian living lab, AgriLink: Agricultural Knowledge: Linking farmers, advisors and researchers to boost innovation. EU Horizon 2020 Grant agreement 727577 Kilis, E. Guided co-creation –the importance of visual representations in letting creativity unfold, AgriLink: Agricultural Knowledge: Linking farmers, advisors and researchers to boost innovation. EU Horizon 2020 Grant agreement 727577 Kilis, E., Segliņa, D. Agricultural advice: addressing the challenges of going online, AgriLink: Agricultural Knowledge: Linking farmers, advisors and researchers to boost innovation. EU Horizon 2020 Grant agreement 727577  "},{"id":26,"href":"/ekip/docs/chapters/8/8-2/","title":"Tukuma kultūras stratēģijas koprade","section":"Dzīvās prakses laboratorijas","content":"Tukuma kultūras stratēģijas koprade\r#\r\r\rLauki - Pilsētas\r\rDigitalizācija\r\rSituācija\r#\r\rTukuma pašvaldībā ir plašs kultūras iestāžu un tradīciju loks, kas nodrošina aktīvu kultūras dzīvi gan Tukuma pilsētā, gan pagastos. Ņemot vērā pašvaldības rīcībā esošos līdzekļus, bija nepieciešams attīstīt efektīvāku un iekļaujošāku kultūras dzīves pārvaldības modeli, kā arī uzlabot kultūras piedāvājuma koordināciju un kvalitāti visa reģiona ietvaros. Pilnveidojot kultūras dzīvi un tās pārvaldību, tiktu stiprinātas saiknes starp pilsētu un pagastiem, kā arī kultūras dzīves pieejamība, vienlaikus efektīvi izmantojot pieejamos kultūras resursus tūrisma jomas stiprināšanai. Šādu pārmaiņu ieviešanai bija nepieciešams plānošanas dokuments, kurā formulēta kultūras jomas attīstības stratēģija un vidēja termiņa mērķi. Pašvaldībai, izstrādājot šādu dokumentu, svarīgi saskaņot atšķirīgas kultūras dzīves attīstības vīzijas, jo dokumenta izstrādes procesā būtu jāiesaista dažādu jomu kultūras iestāžu pārstāvji ar nesaskanīgām prioritātēm.\nRisinājums\r#\r\rProjekta ROBUST (Rural-Urban Outlooks: Unlocking Synergies) ietvaros Tukumā 2018. gadā tika izveidota dzīvās prakses laboratorija (DzPL), kuras darbību sākotnēji virzīja Baltic Studies Centre pētnieki un Tukuma pašvaldības pārstāvji. Tā tika izveidota ar mērķi saglabāt un veicināt reģiona daudzveidīgo kultūras dzīvi, kā arī sekmēt pilsētas un lauku mijattiecības Tukuma pašvaldībā. Tās centrālais uzdevums bija pirmās Tukuma novada kultūras stratēģijas izstrāde, procesā saskaņojot dažādas kultūras dzīves attīstības vīzijas. Kultūras stratēģijas izstrādes procesā tika iesaistīts plašs kultūras darbinieku un kultūras pakalpojumu lietotāju loks no visas pašvaldības, kuri dažādos formātos sadarbojās ar pētniekiem un pašvaldības pārstāvjiem. Lai atvieglotu stratēģisko plānu izstrādes procesu, Tukuma pašvaldība 2019. gadā uzsāka sadarbību ar SIA BALTKONSULTS moderatorēm. Viņu darba uzdevums bija apzināt esošo situāciju kultūras jomā, kā arī sadarbībā ar jomas profesionāļiem veikt detalizētu analīzi par atsevišķiem sektoriem. Balstoties uz izpēti, tika organizēti vairāki darbsemināri un fokusgrupu diskusijas, kurās piedalījās kultūras iestāžu darbinieki. Šo aktivitāšu rezultātā tika izstrādāts Tukuma kultūrvides attīstības plāns, kurš 2020. gadā tika iesniegts Tukuma domē.\nDzPL bija iesaistīti pētnieki (Baltic Studies Centre), pašvaldība (Tukums), moderatori (SIA Baltkonsults), kultūras iestāžu pārstāvji, Tukuma iedzīvotāji. Procesu iniciēja Baltic Studies Centre pētnieki sadarbībā ar Tukuma pašvaldību, taču darba gaitā svarīgāku lomu sāka ieņemt SIA BALTKONSULTS. Nepieciešamais finansējums un apmācība tika nodrošināta projekta ROBUST ietvaros.\nRezultāti\r#\r\rIzstrādāts un apstiprināts Tukuma kultūrvides attīstības plāns 2020.-2025. gadam.\nSecinājumi\r#\r\rDzPL metodoloģija var tikt pielāgota plānošanas dokumenta izstrādei. Izmantojot DzPL pieeju, jāņem vērā institucionālā ietvara īpatnības, jo, izstrādājot Tukuma kultūrvides attīstības plānu, bija nepieciešams ievērot formālas prasības. Būtiski ir saskaņot pētnieku un prakses partneru intereses, jo DzPL mērķis ir praktisks rezultāts, kas sasniegts eksperimentālā veidā. Domājot par izaicinājumu, kura pārvarēšanai tiek veidota DzPL, jābūt skaidrībai, ka visas iesaistītās puses ir motivētas aktīvi piedalīties konkrētās problēmas risināšanā.\nAvoti\r#\r\r  Goodwin-Hawkins, B. (2019) Strengthening rural-urban cultural connections. Three lessons from ROBUST’s Cultural Connections Community of Practice. ROBUST: Rural-Urban Outlooks: Unlocking Synergies, EU Horizon 2020 Grant agreement 727988\n  Robust Tukums Living Lab (2019) Tukums Rural-Urban Update, Issue 1. ROBUST: Rural-Urban Outlooks: Unlocking Synergies, EU Horizon 2020 Grant agreement 727988\n  Robust Tukums Living Lab (2020) Tukums Rural-Urban Update, Issue 2. ROBUST: Rural-Urban Outlooks: Unlocking Synergies, EU Horizon 2020 Grant agreement 727988\n  Robust Tukums Living Lab (2020) Tukums Living Lab Report. Nepublicēts projekta ROBUST: Rural-Urban Outlooks: Unlocking Synergies (līguma nr. 727988) materiāls\n  "},{"id":27,"href":"/ekip/docs/chapters/9/","title":"Digitālie mārketinga rīki","section":"Saturs","content":"Digitālie mārketinga rīki lauksaimniekiem\r#\r\r\rPārtika\r\rLauki - Pilsētas\r\rDigitalizācija\r\rSituācija\r#\r\rDigitālās tehnoloģijas sniedz plašu iespēju klāstu, kuras, izmantojot un pielāgojot savām vajadzībām, lauksaimnieki var sekmēt savas saimniecības vai uzņēmuma attīstību. Iespējamie risinājumi aptver dažādus ilgtspējas aspektus. Piemēram, digitālie rīki var uzlabot ražīgumu, palielināt resursu izmantošanas efektivitāti, tādējādi kāpinot saimniecību ienākumus, vienlaikus samazinot arī lauksaimniecības nelabvēlīgo ietekmi uz vidi. Digitalizācijai ir būtiska ietekme arī uz saimniecību produktu realizācijas iespējām, jo jaunie digitālie mārketinga rīki un risinājumi ļauj lauksaimniekiem un maziem pārtikas uzņēmumiem vieglāk uzrunāt plašu klientu loku, neveicot milzīgas investīcijas. Digitālās tehnoloģijas atvieglo piekļuvi dažādiem preču noieta tirgiem, apvienojot tiešsaistes risinājumus ar inovatīviem loģistikas risinājumiem. Vienlaikus, ņemot vērā rīku dažādību un nepieciešamās prasmes, lauksaimniekiem un pārtikas uzņēmumiem jāizdara stratēģiskas izvēles, kas ļauj digitālos risinājumus veiksmīgi integrēt saimniecību esošajās praksēs, izvērtējot pieejamos resursus un savas prasmes.\nRisinājums\r#\r\rPielietojot digitālo mārketinga rīku sniegtās iespējas, lauksaimnieki sākuši aktīvāk izmantot tiešsaistes komunikāciju, lai informētu klientus un radītu jaunus veidus, kā klienti saimniecībā ražotos produktus var iegādāties. Saimniecības, iesaistoties diskusijā ar potenciālo klientu, izmanto dažādas sarežģītības pieejas, sākot ar produktu bilžu ievietošanu saimniecību Instagram un Facebook kontos, beidzot ar produkcijas realizāciju tiešsaistes veikalos (piem., negantigardi.lv, svaigi.lv) vai izmantojot vēstkopas. Saimniecībām, kas attīsta pašas savus tiešsaistes veikalus, nepieciešams investēt IKT speciālistu pakalpojumos, kas ļauj īstenot savu produktu realizācijas vīziju. Vienlaikus lielu lomu spēlē arī tirdzniecības platformas, kas nepieder kādai konkrētai lauksaimniecībai, lauksaimniecību tīklam vai starpniekam. Arī produktu piegādi ne vienmēr nodrošina paši lauksaimnieki. Šādos gadījumos tiek izmantoti starpnieku pakalpojumi, taču tas palielina produkta cenu galapatērētājam. Atsevišķos gadījumos platforma nodrošina tikai nepieciešamo vidi, kas patērētājiem ļauj atrast saimniecības, kas piedāvā attiecīgo produktu. Citos gadījumos platformas īpašnieki pilda starpnieku funkciju, saimniecību produkciju pārdodot un piegādājot paši, vienlaikus arī lauksaimnieku konsultējot par produkta dizainu un iepakojumu.\nDalībnieku iesaiste un lomas lielā mērā atkarīgas no konkrētā digitālā risinājuma īpatnībām. Biežāk iesaistīti (i) lauksaimnieki un pārtikas uzņēmumi, kas vēlas pārdot savu produkciju; (ii) patērētāji, kas vēlas produktus iegādāties, (iii) sociālo mediju un tiešsaistes tirdzniecības platformas, kas kalpo kā starpnieki; (iv) IKT speciālisti un (v) uzraugošās iestādes (piem., Pārtikas un veterinārais dienests). Lai izmantotu digitālo mārketinga rīku iespējas, nepieciešama datortehnika, viedierīces, finansiālie līdzekļi IKT risinājumu ieviešanai saimniecībās, kā arī ražošanas resursi, kas ļauj piedāvāt produktu, kas atbilst valsts pārtikas drošības un kvalitātes prasībām.\nRezultāti\r#\r\r Paplašināts saimniecības klientu loks; Apgūti jauni produktu noeita kanāli; Radīta iespēja savu produktu realizēt, ierobežojot starpnieku lomu; Apgūtas jaunas prasmes, kas ļauj efektīvāk vadīt saimniecību un realizēt savu produkciju; Pielāgošanās pēdējā laika tendencei stiprināt tiešsaistes tirdzniecību, vienlaikus stiprinot neatkarību no lielajiem pārtikas sagādes ķēžu dalībniekiem.  Secinājumi\r#\r\rSaimniecības izmanto dažādas sarežģītības digitālā mārketinga risinājumus, tāpēc svarīgi paturēt prātā, ka digitālais mārketings var apzīmēt plašu prakšu un inovāciju spektru, kas atbilst lauksaimnieku un uzņēmumu nospraustajiem mērķiem. Saimniecību spēja izmantot digitālo risinājumus sniegtās iespējas bieži atkarīga no tām pieejamajiem resursiem un lauksaimnieku prasmēm. Lai gan atsevišķi lauksaimnieki izvēlas veidot savas tiešsaistes tirdzniecības platformas, starpnieku uzturētas vietnes sniedz iespējas arī saimniecībām bez nepieciešamajiem resursiem un zināšanām. Arī šādos gadījumos lauksaimniekiem nepieciešams attīstīt savas digitālā mārketinga prasmes, izmantojot sociālos medijus.\nAvoti\r#\r\r Nepublicēti materiāli no projekta DESIRA: Digitisation: Economic and social impacts on rural areas, ES Apvārsnis 2020 projekts, līguma nr. 818194  Piemēri\r#\r\r\r\rSvaigi.lv\r\r\rNeganti gardi\r\r\r"},{"id":28,"href":"/ekip/docs/chapters/9/9-1/","title":"Svaigi.lv","section":"Digitālie mārketinga rīki","content":"Svaigi.lv - tirgus tiešsaitē\r#\r\r\rPārtika\r\rLauki - Pilsētas\r\rDigitalizācija\r\rSituācija\r#\r\rPēdējo desmitgažu laikā Latvijā ir izveidojusies vērā ņemama patērātāju grupa, kura vēlas patērēt augstas kvalitātes, ētiski un atbildīgi ražotus un veselīgus produktus. Pirmās uz šīm pārmaiņām reaģēja nevalstiskās aktīvistu grupas, kuras savām vajadzībām izveidoja nereģistrētas patērētāju kopienas - tiešās pirkšanas pulciņus, kuros pircēji kopā uzrunāja pārtikas ražotājus, nodrošinot sev tiešu pieeju produkcijai, kas ir ražota atbilstoši šo patērētāju ekspektācijām. Šo nevalstisko kopienu mērķis ir gan nodrošināt biedrus ar viņu vēlmēm atbilstošu produkciju, gan veicināt pārmaiņas pārtikas sistēmās. Šīs kopienas nosaka ierobežojumus ar kādiem produktiem tās strādās (piemēram, izvēlētājiem produktiem ir jābūt bioloģiskiem), kā arī izvirza striktas ekspektācijas pret cilvēkiem, kuri nolemj pievienoties šīm kopienām (dalībnieki par dalību kopienā/ pulciņā apņemas kopienai veltīt daļu sava brīvā laika “dežūrai” - komunikācijai ar iesaistītajiem ražotājiem un no ražotājiem saņemto produktu šķirošanai). Tiešā pirkšana pēdējo gadu laikā ir strauji attīstījusies gan piesaistot jaunus patērētājus, gan arī uzlabojot šī procesa loģistiku, izmantojot vienkāršus digitālus rīkus, lai optimizētu komunikāciju grupu iekšienē. Vienlaikus, daļa no iesaistītajiem pircējiem nav apmierināti ar izveidoto modeli. Neapmierinātība nāk no patērētāju grupas, kuri vēlas iegūt iespēju iegādāties augstas kvalitātes produktus, bet nevēlas investēt daļu no sava brīvā laika, lai mainītu pārtikas sistēmas.\nRisinājums\r#\r\rNovērojot, ka daļa no tiešajā tirdzniecībā iesaistītajiem patērētājiem nemeklē veidu, kā mainīt pārtikas sistēmas un nevēlas investēt savu laiku tiešās pirkšanas sistēmas uzturēšanā, 2015. gadā atsevišķi uz uzņēmējdarbību orientēti tiešās pirkšanas dalībnieki izveidoja alternatīvu - iepirkšanās platformu tiešsaistē Svaigi.lv. Izveidotais uzņēmums pārņēma pieeju, kurā, patērētājs izvēlas produktus no konkrēta pārtikas ražotāja (un tas tiek darīts izmantojot šim nolūkoam izveidotā mājas lapā). Vienlaikus produktu izvēle tika krietni atvieglota. Uzņēmums izveidoja tiešsaistes veikalu Svaigi.lv, kurā patērētāji, meklējot pēc saimniecības vai produktu grupas, var izvēlēties sev interesējošos produktus. Tāpat šajā lapā pircējs var iegūt pamata informāciju par saimniecībām, kuras piedāvā savu produkciju. Saimniecības, no kurām tiek pirkti produti, tos nogādā Svaigi.lv loģistikas centrā. Patērētājam tiek piedāvāta iespēja šos produktus sev ērtākā laikā saņemt loģistikas centrā vai pieteikt to piegādi ierobežotos laikos uz mājām. Par piegādi pircējam tiek piestādīts rēķins. Uzņēmums, lai piesaistītu un informētu klientus, plaši izmanto arī citus tiešsaistes rīkus.\nSvaigi.lv centrā ir uzņēmums, kurš ir saņēmis sociālā uzņēmuma statusu. Lai uzņēmums varētu funkcionēt, tam ir nepieciešams plašs saimniecību un pārstrādātāju loks, kas ir gatavs piekrist uzņēmuma izveidotajam tirdzniecības modelim. Uzņēmums arī ir piesaistītijis plašu patērētāju loku (2019. gadā tās varētu būt pat 4000 mājsaimniecības). Uzņēmums tika uzsākts, izmantojot dibinātājiem pieejamos finanšu līdzekļus. Attīstot darbību, uzņēmumspiesaistītija Eiropas Savienības finansiālu atbalstu – “ALTUM” administrētu grantu. Pie resursiem var pieskaitīt arī uzņēmuma izveidoto ražotāju un pārstrādātāju datu bāzi un uzkrāto pieredzi.\nRezultāti\r#\r\rPar ilgtermiņa rezultātiem ir pāragri runāt. Svaigi.lv sniegumu dažādas iesaistītās puses vērtē atšķirīgi. Svaigi.lv palīdz ražotājiem sasniegt patērētājus un padara mazo ražotāju produkciju pieejamāku. Svaigi.lv ir arī platforma, kuru ražotāji var izmantot, lai mārketētu savus produktus.\nSecinājumi\r#\r\rTiešsaistes rīki var palīdzēt radīt jaunus veidus, kā patērētājiem un ražotājiem satikties, un rada iespējas jauniem vidutājiem.\nAvoti\r#\r\r Nepublicēti materiāli no projekta SINFO: Sociālās inovācijas pārtikas apgādē: ceļi uz ilgtspējīgu pārtikas ražošanu un patēriņu, Latvijas Zinātnes padomes Fundamentālo un lietišķo pētījumu programma, līgums nr. lzp-2018/1-0344  "},{"id":29,"href":"/ekip/docs/chapters/9/9-2/","title":"Neganti gardi","section":"Digitālie mārketinga rīki","content":"Neganti gardi\r#\r\r\rPārtika\r\rDigitalizācija\r\rSituācija\r#\r\rBrāļi Vīganti ir lauksaimnieki, kas 2011. gadā sāka nodarboties ar pilna cikla bioloģisko lopkopību, redzot, ka draugi un radi bieži ēd zemas kvalitātes ne-bioloģisku gaļas produkciju. Pakāpeniski tika nostiprināts mērķis plašākam klientu lokam piedāvāt augstvērtīgu vietējo ražotāju gaļu, par kuras kvalitāti tie varētu būt pārliecināti. 2016. gadā brāļi Vīganti atvēra savu gaļas sadales cehu, kas ļāva piedāvāt klientiem kvalitatīvu bioloģiski audzētu liellopu gaļu no pašu saimniecības. Sākotnēji produkcija tika tirgota draugiem un paziņām, taču klientu lokā bija arī nepazīstami cilvēki, kuri caur lauksaimnieku sociālajiem tīkliem bija uzzinājuši par Vīgantu produkciju. Šajā periodā komunikācija ar klientiem galvenokārt notika, izmantojot aplikāciju WhatsApp un epastus, taču šāds risinājums ļāva uzrunāt salīdzinoši šauru cilvēku grupu.\nRisinājums\r#\r\rLai sasniegtu plašāku klientu loku, tika izdarīta izvēle par labu digitālajam mārketingam. 2019. gada tika izveidota tiešsaistes vietne negantigardi.lv. Mājaslapas attīstība tiek raksturota kā loģisks saimnieciskās darbības turpinājums. Lai to izveidotu, brāļiem bija nepieciešams apgūt jaunas prasmes un zināšanas saistībā ar IKT risinājumiem. Stiprinot savu kompetenci, viņi varēja pilnvērtīgi sadarboties ar IT uzņēmumiem un tiem komunicēt savas vajadzības, kas ļavā izveidot lauksaimnieku vajadzībām atbilstošu mājaslapu. Šādai pieejai produktu realizācijai ir vairākas pozitīvas iezīmes. Pirmkārt, mājaslapa tiek uzskatīta par labu vieta, kur apkopot un uzkrāt informāciju par saimniecību un tās piedāvāto produkciju, tādējādi ļaujot klientiem attālināti iepazīties ar piedāvājumu. Otrkārt, tā ļauj pārdevējam savienot interneta veikalu ar noliktavas datubāzi, tādējādi nodrošinot, ka klients laicīgi zina, vai pasūtītais produkts tiešām ir pieejams. Treškārt, klients var izmantot tiešsaistes apmaksas rīkus, kas atvieglo pavadzīmju rakstīšanu. Paralēli interneta veikalam tiek izmantoti arī citi digitālie rīki (piem., Facebook, Instagram), kas ļauj uzrunāt vēl plašāku klientu loku ar dažādām tiešsaistes mārketinga aktivitātēm (piem., konkursi). Sākoties Covid-19 pandēmijai, tika uzsākta sadarbība arī ar citām saimniecībām, lai to produkciju būtu iespējams pārdot caur negantigardi.lv. Lai gan produktu klāsts tika paplašināts, tika izlemts neveidot lielus vairāku saimniecību produktu krājumus centralizētā noliktavā. Brāli Vīganti paši nodrošina produkcijas piegādi, bet piedāvātajiem produktiem galvenokārt ir īss derīguma termiņš, kas radītu papildu riskus un izmaksas, ja tos nevarētu laicīgi realizēt. Šī iemesla dēļ mājaslapas piedāvājums tiek regulāri atjaunots, balstoties uz saziņu ar citām saimniecībām par to, kādu produkcijas daudzumu tās attiecīgajā periodā varēs nodrošināt, produktus saņemot īsi pirms piegādes gala patērētājam.\nCentrālā loma digitālā mārketinga izvēršanas procesā bija brāļiem Vīgantiem, kuri virzīja ideju par tiešsaistes veikalu augstvērtīgai Latvijā ražotai produkcijai. IT uzņēmums izveidoja tehnisko risinājumu atbilstošu brāļu iecerēm. Caur veikalu pakāpeniski tika arī citu saimniecību produkcija, ar kurām aktīvi nepieciešams veidot sadarbību. Nepieciešamos līdzekļus nodrošina paši mājaslapas īpašnieki, kuriem ir arī viss vajadzīgais piegādei un produktu uzglabāšanai. Mājaslapas izstrādi finansēja paši lauksaimnieki.\nRezultāti\r#\r\rIzveidots tiešsaistes veikals, kas ļauj klientiem nodrošināt pārtikas produktus, kas atbilst mājaslapas īpašnieku kvalitātes standartiem, vienlaikus palīdzot vairākiem mazajiem ražotājiem realizēt savu produkciju.\nSecinājumi\r#\r\rGadījums ilustrē, ka tiešsaistes mārketinga risinājumi ļauj sasniegt plašāku klientu loku, taču būtisku lomu spēlē arī klientu pārliecība par produkta kvalitāti un labas attiecības ar citiem ražotājiem. Piemērs parāda, ka paralēli tiešsaistes mārketinga stratēģijas ieviešanai nepieciešami arī atbilstoši produktu piegādes un uzglabāšanas risinājumi, kas ļauj nodrošināt augstvērtīgu produktu, vienlaikus mazinot risku piegādātājam.\nAvoti\r#\r\r Nepublicēti materiāli no projekta DESIRA: Digitisation: Economic and social impacts on rural areas, ES Apvārsnis 2020 projekts, līguma nr. 818194  "},{"id":30,"href":"/ekip/docs/chapters/10/","title":"Kultūra kā teritorialās attīstības resurss","section":"Saturs","content":"Kultūra kā teritoriālās attīstības resurss\r#\r\r\rPārtika\r\rLauki - Pilsētas\r\rDigitalizācija\r\rSituācija\r#\r\rLauki un pilsētas regulāri tiek uztvertas kā atšķirīgas telpas ar katrai raksturīgām sociālām, ekonomiskām un dabiskās vides iezīmēm. Vienlaikus lauki un pilsētas tiek saistītas arī ar atšķirīgām izklaides un izglītošanās iespējām un kultūras tradīcijām. Tās ir vietējo iedzīvotāju ikdienas stūrakmeņi, bet apmeklētājiem piedāvā unikālas pieredzes, kas sniedz ieskatu reģiona dzīves ritmā. Bieži var saskarties ar uzskatu, ka kultūra ir joma, kurai ir jāpiešķir līdzekļi, lai saglabātu dažāda veida vēsturisko mantojumu un aktivitātes. Tā retāk tiek skatīta kā resurss, kas var sekmēt reģiona ilgtermiņa attīstību, uzlabojot dzīves kvalitāti vietējiem iedzīvotājiem un stimulējot uzņēmējdarbību, kas, balstoties uz reģionālo kultūrvēsturisko mantojumu, piedāvā unikālas preces un pakalpojumus.\nRisinājums\r#\r\rProjekts ROBUST (Rural-Urban Outlooks: Unlocking Synergies) piedāvā dažādas pieejas, kā, izmantojot reģiona kultūrvēsturisko mantojumu, pašvaldības, uzņēmēji un vietējie iedzīvotāji var izstrādāt unikālas pieejas sava reģiona un piedāvāto pakalpojumu pilnveidei un pozicionēšanai, tādējādi sekmējot teritorijas ilgtermiņā attīstību un apdzīvotību. Piemēram, veidojot reģiona kultūras stratēģiju, izstrādes procesā var iekļaut dažādas ieinteresētās puses. Tas ļauj pielāgot kultūras piedāvājumu vietējo iedzīvotāju vajadzībām un padara konkrēto reģionu pievilcīgāku, sekmējot cilvēku pārvākšanos no citām vietām. Vienlaikus pārdomāta stratēģija ļauj veidot konkurētspējīgu reģionālo kultūras identitāti, kas regulāri piesaista apmeklētājus no citiem reģioniem. Kultūrvēsturiskā mantojuma komercializēšana var veicināt arī jaunas uzņēmējdarbības formas un lauku saimniecību attīstību, izmantojot vietējos kultūras resursus. Piemēram, kulinārā mantojuma komercializēšana var palīdzēt saglabāt vietējos produktus, ražošanas prakses, rīkus, tradīcijas, dzīvesveidu, vienlaikus piedāvājot unikālas preces.\nReģiona kultūrvēsturiskā mantojuma apzināšanā un pilnvērtīgā izmantošanā visbiežāk iesaistās pašvaldības, uzņēmēji, NVO, kultūras iestādes. Dažādu iniciatīvu īstenošanai ir nepieciešami finansiāli resursi, zināšanas par reģionālo kultūru un kultūrvēsturisko mantojumu, uzņēmējdarbības un moderēšanas prasmes.\nRezultāti\r#\r\rSkaidri formulēta reģionālā kultūras identitāte un kultūras pakalpojumu piedāvājums sekmē reģionālo attīstību un cilvēku migrāciju, stiprinot reģiona ilgtermiņa attīstības potenciālu. Kultūrvēsturiskajā mantojumā balstīta uzņēmējdarbība attīstās, radot jaunas darba vietas un ienākumu avotus vietējiem iedzīvotājiem, vienlaikus saglabājot reģionālas tradīcijas un prakses.\nSecinājumi un ieteikumi\r#\r\rKultūra ir būtisks resurss viedai teritoriālajai attīstībai, kas ļauj attīstīt unikālu reģionālo identitāti. Lai atraisītu kultūras potenciālu, būtiski ir atrast līdzsvaru starp vietējo iedzīvotāju dzīves kvalitāti ikdienā un iniciatīvu komerciālo potenciālu, kas ļauj piesaistīt apmeklētājus un resursus no citiem reģioniem.\nAvoti\r#\r\r Projekts ROBUST: Rural-Urban Outlooks: Unlocking Synergies (ES Apvārsnis 2020 projekts, līguma nr. 727988) Kultūras prakses kopiena.  Piemēri\r#\r\r\r\rKulinārā mantojuma komercializēšana\r\r\r"},{"id":31,"href":"/ekip/docs/chapters/10/10-1/","title":"Kulinārā mantojuma komercializēšana","section":"Kultūra kā teritorialās attīstības resurss","content":"Kulinārā mantojuma komercializēšana\r#\r\rPārtika\r\rSituācija\r#\r\rLauku teritoriju attīstības veicināšanai aktuāla ir lauku ekonomikas dažādošana, kam savukārt ir plašāka ietekme uz lauku teritoriju pievilcību un apdzīvotības saglabāšanu. Viedas teritoriju attīstības stratēģijas ietver vietējo resursu apzināšanu un izmantošanu. Lauku teritorijas tradicionāli saistās ar pārtikas ražošanu, un kulinārais mantojums var būt nozīmīgs resurss lauku ekonomikas dažādošanai un uzņēmējdarbības attīstībai.\nRisinājums\r#\r\rVietējā kulinārā mantojuma apzināšana un komercializēšana var veicināt jaunas lauku uzņēmējdarbības formas un lauku saimniecību attīstību, izmantojot un saglabājot tradicionālo vietējās pārtikas kultūru: vietējos produktus, ražošanas prakses, rīkus, tradīcijas, dzīvesveidu. Izceļot vietējos produktus un pārtikas ražošanas tradīcijas, iespējams īstenot virkni uzņēmējdarbības aktivitāšu, kas saistītas ar tūrismu: izglītojošus pasākumus, meistradarbnīcas, ēdināšanas pakalpojumus, degustācijas, skaistumkopšanas un veselības aprūpi, lauku SPA, izmitināšanas un atpūtas pasākumus, viesu namu pakalpojumus u.c. Vienota reģionāla kulinārā mantojuma uzņēmējdarbības klāstera un tūrisma pakalpojumu piedāvājuma veidošana, kurā sadarbojas uzņēmēji un citas ar pārtiku saistītas organizācijas (piemēram, muzeji, NVO u.c.), var veicināt sekmīgāku klientu piesaisti reģionā un vairot ienākumus. Piemēram, reģionu un lauku (tūrisma) asociācijas veido kopīgas tiešsaistes mārketinga platformas, kurās uzņēmumi ir apvienoti gastronomijas vai lauku tūrisma grupās, ir izstrādāti tūrisma maršruti, un kulinārā mantojuma uzņēmumi ir sasaistīti savstarpēji un arī ar citiem teritorijas tūrisma resursiem un vietām.\nUzņēmējdarbībā, kur tiek izmantots kulinārais mantojums, bieži darbojas ģimenes saimniecības, kuru paaudzēs ir saglabājušās pārtikas tradīcijas, kas pielāgojamas biznesa modelim un kas dažādo savu līdzšinējo uzņēmējdarbības praksi vai uzsāk jaunu. Profeisonālas asociācijas (piemēram, lauku tūrisma apvienības) nodrošina kontaktu veidošanu uzņēmumu starpā, apmācību, informācijas pakalpojumus. Pašvaldība var sniegt atbalstu finanšu resursu piesaistei un informācijas izplatīšanai, kurā nozīmīga loma ir sadarbībai ar publiskajām iestādēm, piemēram, muzejiem, kultūras centriem, tūrisma informācijas centriem, kam ir pieejami publiskie resursi teritorijas popularizēšanai. Tam ir būtiska loma tūristu, klientu, piesaistē, kuri būtu motivēti maksāt par unikālo, tradīcijās balstīto produktu vai pakalpojumu. Visbeidzot, politikas veidotāji veido institucionālo vidi un publisko regulējumu (piemēram, Lauku atbalsta programmās iekļautās prioritātes un resursi uzņēmējdarbības uzsākšanai un tūrisma produktu attīstībai, normatīvais regulējums pārtikas higiēnas, ražošanas un aprites jomās), kas var veicināt vai ierobežot uzņēmējdarbības attīstību.\nŠīs uzņēmējdarbības attīstīšanā būtiskas ir vietējās zināšanas un vietējo pārtikas produktu un tradicionālā (lauku) dzīvesveida esamība, kā arī uzņēmējdarbības vadības prasmes kopumā. Uzņēmējdarbības uzsākšanai vai dažādošanai ir nepieciešami finanšu līdzekļi, kur lieti noder atbalstošas valsts programmas un finansējums (piemēram, lauku dažādošanai un mājamatniecības attīstībai). Klientu piesaistei noderīgi ir digitālā mārketinga rīki un to lietošanas prasmes.\nRezultāti\r#\r\rKulinārā mantojumā balstīta uzņēmējdarbības atttīstība, viedi izmantojot vietējos, tradicionālos pārtikas resursus, sniedz ieguldījumu kulturvēturiskā mantojuma saglabāšanā un stiprina vietas piesaisti un vietējas teritorijas identitāti. Radot ienākumus un darbavietas, tā veicina vietējās teritorijas ekonomisko izaugsmi un var sniegt jaunas perspektīvas lauku jauniešiem un jaunienācējiem. Komunikācija ar pilsētu patērētāju atjauno viņu interesi par lauku pārtikas tradīcijām un tradicionālo dzīvesveidu un nodrošina pozitīvāku lauku dzīves tēlu.\nKulinārā mantojuma komercializēšanai ir vairākas pozitīvas ietekmes uz vietējo attīstību:\n Papildu ienākumi lauku saimniecībās, uzņēmumos, tūrisma iestādēs un laukos kopumā; Lauksaimnieku lomas sabiedrībā un vietējā ekonomikā labāka atzīšana. Stiprināta kultūras identitātes saistība ar pārtiku. Paaugstināta izpratne par vietējo pārtikas produktu vērtību un tradicionālo (lauku) dzīvesveidu.  Kulinārā mantojuma komercializēšanai var būt arī negatīvas ietekmes, ja tūrisma uzņēmējdarbības gars ņem pārsvaru pār vietējo pārtikas resursu ilgtspējīgu izmantošanu, piemēram, lauksaimniecības zemes zaudēšana, tās izmantojot tūrisma aktivitātēm, “izdomāta” vietējā pārtika, lai apmierinātu tūristu pieprasījumu.\nSecinājumi\r#\r\rKulinārā mantojuma komercializēšana ir piemērs, kā apzināt un likt lietā, piešķirt ekonomisku vērtību vietējiem resursiem. Tā ir iespēja lauku saimniecībām un uzņēmējiem uzsākt jaunu vai dažādot savu uzņēmējdarbību. Ieteicams veidot un stiprināt ekonomisko sadarbību un kopēja piedāvājuma veidošanu starp uzņēmumiem, kas var uzlabot kā individuālu uzņēmējdarbību, tā veicināt teritorijas tēlu, atpazīstamību un sociālo un ekonomisko attīstību.\nAvoti\r#\r\r Šūmane, S. (2020) Rural-Urban Business Model Profile: Valorising Food Heritage and Rural Lifestyles. ROBUST: Rural-Urban Outlooks: Unlocking Synergies, EU Horizon 2020 Grant agreement 727988.  "},{"id":32,"href":"/ekip/docs/chapters/11/","title":"Brikolāža","section":"Saturs","content":"Brikolāža - izmantojot pieejamos resursus\r#\r\r\rPārtika\r\rLauki - Pilsētas\r\rDigitalizācija\r\rSituācija\r#\r\rPar pārmaiņām parasti tiek runāts kā par lineāru procesu - kāds iecer uzlabojumu, izstrādā plānu, kā līdz vēlamajam rezultātam nokļūt, piesaista investīcijas un pakāpeniski izpilda plānu. Šāda notikumu secība gan dzīvē ir reti novērojama un drīzāk attēlo, kā mēs stāstām par pārmaiņām pēc tam, kad tās jau ir ieviestas. Praksē nokļūšana pie mērķiem ir krietni haotiskāka. Pārmaiņas pēc būtības reprezentē jauno, un kā tādas tās ne vienmēr ir veiksmīgi pielāgotas esošajai sistēmai - vairumam cilvēku vieglāk ir darīt lietas ierastajā veidā, un tādēļ atbalsts pārmaiņām var būt stipri ierobežots. Tāpat, lai gan mums gribētos ticēt, ka mēs spējam iztēloties jaunu risinājumu sekas vai trajektorijas, pa kurām mēs varam līdz jaunajiem rezultātiem nokļūt, ir liela iespēja, ka mēs neesam pilnībā novērtējuši pārmaiņu dažādus aspektus. Rezultātā pārmaiņas vēl to ieviešanas mirklī var nebūt kārtīgi saplānotas, to ieviešanas procesā var izrādīties krietni vairāk izaicinājumu, un arī finansējums nereti tām var izrādīties nepietiekošs. Visu beidzot, arī paši pārmaiņu mērķi laika gaitā var krietni mainīties. Saskaroties ar šiem izaicinājumiem, var izrādīties, ka pārmaiņām nav nepieciešamā atbalsta, lai iegūtu papildu resursus izaicinājumu pārvarēšanai. Tā vietā pārmaiņu ieviesējiem ir jāiztiek ar sev jau pieejamajiem materiāliem.\nRisinājums\r#\r\rGadījumos, kad pārmaiņas neiegūst nepieciešamo finansējumu, kas varētu pilnībā nosegt visus pārmaiņu ieviešanas soļus, pārmaiņu ieviesējs (parasti organizācija) var izmantot brikolāžas pieeju. Šāda no apakšas nākušu pārmaiņu ieviešana būtībā ir paļaušanās uz sev pieejamajiem resursiem, cerot, ka tos īstajā brīdī varēs pielāgot konkrēto izaicinājumu risināšanai. Šādu ļoti praktisku materiālu pielāgošanu sauc par brikolāžu, un tā ir pieeja problēmu risināšanai, kuras ietvaros galvenais fokuss ir uz šībrīža vajadzībām un aptuveno vēlamo progresa virzienu (akcentējot “aptuveno”). Visvieglāk brikolāža ir iztēlojama, skatoties uz risinājumiem vienkāršām ikdienas problēmām - piemēram, mirklī, kad gribas ierīkot jaunu puķu dobi, bet pietrūkst rīku, lai to izveidotu, var paņemt pa rokai esošu kasti vai riepu un to izmantot par puķu dobi. Vienlaikus brikolāžai ir gana daudz piemēru arī organizāciju sadarbības līmenī - piemēram, kad kādam uzņēmumam X nepietika līdzekļu, lai apkoptu savu dārzu, tas vienojās ar vietējo botānistu pulciņu, kuri sāka rīkot nodarbības dārzā, reizē arī apkopjot to. Attiecīgi apkārtējo resursu pielāgošana var tikt izmantota individuālā un arī organizāciju līmenī, un tā var kalpot individuālu vai arī plašāku organizāciju mērķu sasniegšanu. Kāds, kurš brikolē un izmanto resursus, kas ir pa rokai, ir atvērts pret to pielietojumu, ir gatavs pievērt acis uz nelielām nobīdēm un fokusējas uz virzību mērķa virzienā, nevis uz pašu mērķi.\nLai brikolāža izdotos, ir nepieciešams būt atvērtam pret resursiem, kas organizācijai ir pieejami. Šāds apgalvojums ietver ļoti daudz dažādas nozīmes - runa ir gan par fiziskiem resursiem, kurus var izmantot, risinot ļoti tehniskus izaicinājumus, gan arī par juridiskiem un sociāliem resursiem. Piemēram, organizācija var pārmainīt sev pieejamo telpu pielietojumu vai būt elastīga pret darbinieku darba pienākumiem. Brikolāža arī paredz, ka organizācija uzkrāj sev pieejamos resursus. No vienas puses, tas nozīmē nevis izmest, bet noglabāt praktiskas lietas. Tomēr tas arī nozīmē veidot attiecību tīklu vai, piemēram, veidot dažādus attiecību modeļus. Citiem vārdiem, šis otrais punkts paredz atvērtību pret lietām, kuras nav uzreiz nepieciešamas, ar pieņēmumu, ka nākotnē tās būs noderīgas. Organizācijām, kuras iesaistās brikolāžā, ir jābūt jūtīgām pret procesa gaitu. Ieviestiem risinājumiem ir tieksme nostabilizēties un kļūt par tipisku veidu, kā lietas tiek darītas. Attiecīgi organizācijai būs izvēle saglabāt izstrādāto risinājumu par tipisko veidu, kas turpmāk tiks atkārtots, vai turpināt uzlabot procesus ar sev pieejamajiem resursiem. Visu beidzot, brikolētājam ir jabūt atvēram pret iegūto rezultātu. Dažādu pa rokai esošu materiālu salikums, iespējams, nenesīs to rezultātu, kādu organizācija sākumā ir iecerējusi. Lai veicinātu pārmaiņas, organizācijai ir jābūt atvērtai pret iegūto rezultātu.\nBrikolāžas ietvaros svarīgi ir sarpast, kā tiek domāts par apkārt esošajām organizācijām, indivīdiem un indivīdu grupām. Šie potenciālie dalībnieki var iesaistīties un atbalstīt pārmaiņu ieviešanu. Šim nolūkam vajadzīgs atrast sadarbības modeli, kas veicinātu pārmaiņas un būtu interesants arī apkārtējiem, kuri potenciāli varētu kļūt par dalībniekiem.\nRezultāti\r#\r\rBrikolāžā no esošajiem resursiem tiek iegūts objekts, kas ir tuvākais nepieciešamajam. Brikolāžas rezultātā vajadzētu tikt ieviestai pārmaiņu formai, kura ir salīdzinoši stabili iesakņojusies sociālajā vidē, bet nenosedz visus izaicinājumus, kurus sākotnējās pārmaiņas paredzēja risināt. Brikolāža ir pastāvīgs process.\nSecinājumi\r#\r\rBrikolāža ir veids, kā domāt par pārmaiņu ieviešanu un atvērtība eksperimentēt ar dažādiem pieejamo materiālu pielietojumiem. Pārmaiņu ieviešana prasa atvērtību domāšanā un šāda atvērtība var novest pie inovatīviem risinājumiem.\nAvoti\r#\r\r Grivins, M., Keech, D., Kunda, I. Tisenkopfs, T. (2017) Bricolage for Self-Sufficiency: An Analysis of Alternative Food Networks. Sociologia Ruralis, 57: 340-356. https://doi.org/10.1111/soru.12171  Piemēri\r#\r\r\r\r"},{"id":33,"href":"/ekip/docs/chapters/12/","title":"Savvaļas produktu komercializācija ","section":"Saturs","content":"Savvaļas produktu komercializācija\r#\r\r\rPārtika\r\rLauki - Pilsētas\r\rDigitalizācija\r\rSituācija\r#\r\rMeklējot veidus, kā risināt daudzveidīgos ar ilgtspēju saistītos izaicinājumus, attāli lauku reģioni nereti ir grūtas izvēles priekšā. Šajās teritorijās daba - gan kultivēta, gan nekultivēta, ir tuvāk, kā tā būtu pilsētā. Latvijas gadījumā šādu apgalvojumu lieliski ilustrē tas, ka vairāk nekā puse no valsts teritorijas ir mežaina. Attiecīgi dabas un ekosistēmu “saglabāšanu” kopumā biežāk saista tieši ar šādām teritorijām. Vienlaikus, salīdzinot ar Rīgu, Pierīgu vai citām salīdzinoši blīvi apdzīvotām Latvijas teritorijām, attālo lauku teritoriju iedzīvotāju sociālās un ekonomiskās iespējas ir nozīmīgi zemākas (gan skatoties uz mājsaimniecību ienākumu atšķirībām, gan arī uz nodarbinātības iespējām). Izaicinājumi visās (vides, sociālās un ekonomiskās) ilgtspējas dimensijās rada grūtības atrast piemērotus risinājumus, kas vienlaicīgi būtu vērsti gan uz vides saglabāšanu, gan uz iedzīvotāju vajadzību apmierināšanu. Šajās teritorijās nereti arī trūkst pieredzes un resursu, lai ieviestu sarežģītus citur strādājošus risinājumus.\nRisinājums\r#\r\rLatvijā savvaļas produktu vākšana ir plaši izplatīta. Starp vācējiem ir tādi, kuri veiksmīgi gūst peļņu no savvaļas produktiem. Iespēja komercializēt šos produktus ir plaši aplūkota starptautiskā literatūrā vairāku iemeslu dēļ. Pirmkārt, valstīs, kurās iedzīvotājiem ir neierobežota piekļuve savvaļas produktiem, šie produkti garantē iespējas no tiem pelnīt visiem - tas ir resurss, kas ir pieejams ikvienam un kas ļauj iedzīvotājiem pašiem nodrošināt sev nepieciešamos ienākumus. Otrkārt, pārdomāti organizējot savvaļas produktu vākšanu, to komercializācija var kalpot par tiltu, kas savieno ilgtspējīgas vides apsaimniekošanas prasības ar šī brīža sabiedrības materiālajām vajadzībām. Treškārt, vākšana ir viegli apvienojama ar citiem ienākumu avotiem, kā, piemēram, lauku tūrisms, mazās saimniecības uzturēšana utt.\nSavvaļas produktu komercializācijas modeļi var būt dažādi, bet, plaši lūkojoties, var izdalīt četrus galvenos: (1) savvaļas produktu intensifikācija (fokuss uz šauru produktu loku, bet uz lielu produktu apjomu), (2) ierobežota savvaļas produktu tirdzniecība (fokuss uz ļoti dažādu savvaļas produktu komercializāciju, galvenokārt pelnot tieši no šo produktu tirdzniecības), (3) savvaļas produktu kā dzīvesstila pakalpojumu tirdzniecība (fokuss uz plašu produktu klāstu, bet tie tiek tirgoti nelielos apjomos; galvenā peļņa uzņēmumam veidojas no darbībām, kas pavada darbu ar savvaļas produktiem) un (4) savvaļas produktu pastarpināts izmantojums citu produktu vai pakalpojumu mārketinga nolūkos (neliela savvaļas produktu dažādība un neliels šo produktu apjoms; savvaļa galvenokārt tiek izmantota, lai veidotu patērētāja uztveri). Šajos četros modeļos stipri atšķiras stratēģijas, kādas uzņēmēji izmanto. Tomēr tās vieno (1) digitālo rīku nozīmība, lai uzrunātu un veidotu attiecības ar klientu, (2) pilsētas kā produktu galvenie noieta tirgi un u(3) zņēmumu devums pārtikas ķēdēs cirkulējošās veselīgas un ilgtspējigas pārtikas apjoma un sortimenta papildināšanā.\nSavvaļas produktus un ar tiem saistītos pakalpojumus tirgū piedāvājošie uzņēmumi ir savvaļas produktu komercializācijas centrā. Šie uzņēmumi var būt saistīti ar citu jomu uzņēmējiem. Piemēram, praksē sastopami veiksmīgi piemēri sadarbībai starp savvaļas medicīnas augu vācējiem un biškopjiem. Kopumā šie savvaļas produktu nišā darbojošies uzņēmumi veiksmīgi paši nodrošina savu dzīvotspēju. Vienlaikus šī specifiskā uzņēmējdarbības joma pēdējos gados ir arī piesaistījusi zinātnieku uzmanību, kuri pēta to, kā saistīt savvaļas produktu izmantošanu ar citiem saimniekošanas modeļiem. Tāpat savvaļas augu vākšana un vākšanas ietekme uz vidi ir piesaistījusi arī vides organizāciju interesi. Strap grupām, kuras ir ieintresētas savvaļas produktu vākšanā, ir jāmin arī to mežu un pļavu, kuros aug savvaļas produkti, īpašnieki.\nSavvaļas produktu komercializācijā nepieciešamie resursi nozīmīgi atšķiras starp dažādām komercializācijas stratēģijām. Lai piekļūtu pašiem savvaļas produktiem, īpaši finansiāli ieguldījumi nav nepieciešami. Tas ļauj šos produktus izmantot kā drošības spilvenu - no tiem var gūt labumu sabiedrības grupas, kurām būtu ierobežotas citas iespējas (riska grupas, kas dzīvo attālās lauku teritorijās). Arī savvaļas produktu tirdzniecībā tās vienkāršākās formās ieguldījumi nav nepieciešami. Tajā pašā laikā pat nelielā uzņēmumā, kurš tiecas norošināt sev stabilu ienākumu avotu, ir nepieciešamas ievērojamas zināšanas par savvaļas produktiem un mārketingu. Šie uzņēmumi arī nereti iepērk vienkāršas pārstrādes iekārtas, kas ļauj palielināt produkta vērtību. Uzņēmumi, kuri intensificē savvaļas produktus, piesaista investīcijas, lai iegādātos jau sarežģītākas šķirošanas un pārstrādes līnijas. Attiecīgi intensificēt savvaļas produktus var būt dārgi.\nRezultāti\r#\r\rSavvaļas produkti palīdz nodrošināt papildu vai pat pamatienākumu avotu iedzīvotājiem attālos lauku reģionos. Šis risinājums lielākoties ir dabai draudzīga alternatīva vidi ekspluatējošiem uzņēmējdarbības virzieniem un var tikt izmantots kombinācijā ar citiem līdzīgiem uzņēmējarbības veidiem (vienlaikus ir jāņem vērā, ka pārāk aktīva savvaļas produktu vākšana var būt vidi degradējoša). Jāuzsver arī ar savvaļas produktu komercializāciju saistītās uzņēmējdarbības informatīvā un izglītojošā loma - ir iemesls domāt, ka atsevišķi biznesa modeļi ar tajos īstenotajām darbībām var uzlabot sabiedrības izpratni par ekosistēmu kopsakarībām.\nSecinājumi\r#\r\rSavvaļas produkti var būt nozīmīgs ienākumu avots. Tos pārdomāti komercializējot, ir iespējams nonākt pie uzņēmējdarbības modeļa, kas vērsts uz vides, ekonomiskās un sociālās ilgtspējas salāgošanu un veicināšanu. Apvienojot savvaļas produktu komercializēšanu ar lauksaimniecību, var nonākt pie inovatīviem uzņēmējdarbības modeļiem.\nAvoti\r#\r\r  Grivins, M. (2021) Are All Foragers the Same? Towards a Classification of Foragers. Sociologia Ruralis, 61: 518-539. https://doi.org/10.1111/soru.12335\n  Grivins, M. (2020) Forging by foraging: The role of wild products in shaping new relations with nature. In: Routledge Handbook of Sustainable and Regenerative Food Systems, J. Duncan, M. Carolan and J.S.C. Wiskerke (eds.). 277-288.\n  Grivins, M., Tisenkopfs, T. (2018) Benefitting from the global, protecting the local: The nested markets of wild product trade. Journal of Rural Studies, 61: 335-342, https://doi.org/10.1016/j.jrurstud.2018.01.005\n  Piemēri\r#\r\r\r\rTējas tirgojošie uzņēmumi \r\r\r"},{"id":34,"href":"/ekip/docs/chapters/12/12-1/","title":"Tējas tirgojošie uzņēmumi ","section":"Savvaļas produktu komercializācija ","content":"Tējas tirgojošie uzņēmumi\r#\r\rPārtika\r\rSituācija\r#\r\rLatvijā savvaļas produkti ir viegli pieejami. Liela daļa no Latvijā vāktajiem savvaļas produktiem var tikt patērēti uzturā vai nu svaigā veidā, vai pēc minimālas apstrādes. Šī iemesla dēļ, uzņēmējdarbību iespējams uzsākt bez sākuma investīcijām - savvaļas produktus var vākt un pārdot tieši patērētājam vai produktu uzpircējam. Pārdodot produktus pārstrādātājam, vācējam nav iespēju kontrolēt gala produkta cenu un viņš ir atkarīgs no apkārtnē esošajiem uzpircējiem. Vienlaikus, uzpircēji spēj uzpirkt neierobežotu apjomu savvaļas produktu. Pārdodot produktus gala patērētājam, nākas risināt jautājumus saistītus ar loģistiku un mārketingu.\nRisinājums\r#\r\rStarp dažādām stratēģijām, kuras savvaļas produktus komercializējošie uzņēmumi mēdz attīstīt, viena no tipiskākajām ir fokusēšanās uz savvaļas tēju tirdziecību. Šo izvēli var pamatot ar vairākiem apsvērumiem. Pirmkārt, herbālo, sevišķi tradicionālo, tēju tirdzniecība ir mazāk regulēta (salīdzinot ar pārtikas produktu tirdzniecību). Otrkārt, tēju pārstrāde (žāvēšana) ir vienkārša un pagarina lietošanas termiņu. Atbilstoši iepakotas žāvētas tējas ir viegli transportējamas un ilgi glabājamas, tādēļ nepieciešamas minimālas investīcijas (vieta, kur tēju žāvēt), lai ievērojami uzlabotu produktu īpašības. Treškārt, tējas ir viegli pārveidot par unikālu produktu. Vairums no tēju tirgotājiem, tirgo ne tikai vienas šķirnes tējas, bet arī tēju sajaukumus, kas parasti tiek prezentēts kā tēju tirgojošā uzņēmēja unikāls produkts. Ar produkta izstrādi gan parasti tēju uzņēmumu mārketinga aktivitātes neaprobežojas. Daudzi no tēju tirgojošajiem uzņēmumiem ir izvēlēušies sertificēt tējas kā bioloģiskas; visiem ir unikāli izstrādāti iepakojuma dizaini; liela daļa uzņēmēju saista uzņēmumu ar vēsturiskām unikālām zināšanām, uzņēmuma priekšplānā izvirzot cilvēku, kurš tiek prezentēts kā tautas medicīnas eksperts; lielākā daļa no uzņēmumiem ir arī izveidojuši digitālo klātbūtni izmanojot sociālos tīklus, lai radītu specifisku priekšstatu par tēju uzņēmumu un piedāvātu izklāstu par tējas labajām īpašībām.\nVairumam uzņēmumu reālā uzņēmējdarbība gan ir kompleksāka par vienkāršu tēju tirgošanu, un tie ir multifunkcionāli - nodarbojas ar lauku tūrismu, organizē seminārus par plašu ar tautas medicīnu saistītu jautājumu spektru, ražo citus ar savvaļas produktiem un tējām saistītus vai nesaistītus produktus. Te arī jāpiemin, ka, uzņēmumiem attīstoties, to saikne ar savvaļu kļūst neviennozīmīga. Mēģinot palielināt saražotās produkcijas apjoma prognozējamību un samazināt izmaksas, šie uzņēmumi sāk daļu no tējām audzēt paši vai iepirkt no citiem audzētājiem (nereti arī tādiem, kuri atrodas ārpus Latvijas robežām). Vienlaikus jānorāda, ka tas nenotiek uzreiz, bet drīzāk iezīmē trajektoriju, kurā šādi uzņēmumi tiecas profesionalizēties - kļūstot lielākiem, šie uzņēmumi arvien vairāk līdzinās citiem tradicionāliem uzņēmumiem.\nTipiski, ka sākotnējos uzņēmuma attīstības posmos, tēju komercializācija ietver tikai pašus jaunos uzņēmējus. Tālākajā attīstībā uzņēmumi attīsta saiknes ar specializētajiem veikaliem, veikalu ķēdēm un piegādātāju tīkliem. Tāpat uzņēmēji var algot partnerus, kas sniedz mārketinga atbalstu. Tālākajos posmos uzņēmumi var atrast partnerus, ar kuriem kopā veidot lauku tūrisma piedāvājumu. Nepieciešamība pēc dažādiem resursiem veidojas, uzņēmumiem augot. Ilgtermiņā uzņēmumiem ir nepieciešams investēt pārstrādē - izveidot infrastruktūru, kas palīdz žāvēt tējas un tās smalcināt. Tēju tirdzniecībā mārketinga un produkta cena ir ļoti cieši saistīta un attiecīgi - spēcīga vizuālā identitāte un produkta atpazīstamība arī ir nozīmīgs resurss. Uzņēmumiem arī ir nepieciešami kontakti ar noieta tirgiem - izstrādāta loģistika ir resurss, kas palīdz uzņēmumam attīstīties.\nRezultāti\r#\r\rTēju uzņēmumi ir lauku videi piemērots ienākumu avots. Tēju tirdzniecība ir viegli apvienojama ar citām tirgus aktivitātēm. Izaicinājums šādiem uzņēmumiem ir atrast modeli, kas tiem ļauj būt rentabliem un arī nodrošināt pienācīgu peļņu, lai šāds uzņēmums nodrošinātu mājsaimniecībā nepieciešamos ienākumus. Latvijā ir uzņēmumi, kuri ir veiksmīgi padarījuši tēju ražošanu par pašpietiekamu biznesu. Tējas ražošana bieži jāapvieno ar papildus ienākumu gūšanas avotiem un fondu piesaisti. Citi uzņēmēji, kuri nav varējuši ar savvaļas tēju tirdzniecību nodrošināt ģimenei nepieciešamos ienākumus, norāda, ka tieši vēlākie uzņēmuma attīstības soļi ir visizaicinošākie, jo prasa investīcijas tehnoloģijās un jau pieminēto plašo aktivitāšu spektru.\nSecinājumi\r#\r\rTēju ražošana ir vieglākais veids, kā savvaļas produktu vākšanu pārveidot par veiksmīgu uzņēmumu. Šāda uzņēmuma sekmīgums ir atkarīgs no uzņēmēja spējas veiksmīgi uzrunāt klientu grupas, veiksmīgas tēju sagādes ķēžu pārvaldības un atvērtības jaunām idejām.\nAvoti\r#\r\r  Grivins, M. (2021) Are All Foragers the Same? Towards a Classification of Foragers. Sociologia Ruralis, 61: 518-539. https://doi.org/10.1111/soru.12335\n  Grivins, M. (2020) Forging by foraging: The role of wild products in shaping new relations with nature. In: Routledge Handbook of Sustainable and Regenerative Food Systems, J. Duncan, M. Carolan and J.S.C. Wiskerke (eds.). 277-288.\n  Grivins, M., Tisenkopfs, T. (2018) Benefitting from the global, protecting the local: The nested markets of wild product trade. Journal of Rural Studies, 61: 335-342, https://doi.org/10.1016/j.jrurstud.2018.01.005\n  "},{"id":35,"href":"/ekip/docs/chapters/13/","title":"Finansējums","section":"Saturs","content":"Finansējuma loma ilgtspējīgu risinājumu veicināšanā\r#\r\r\rPārtika\r\rLauki - Pilsētas\r\rDigitalizācija\r\rSituācija\r#\r\rNo uzņēmumiem tiek sagaidīts, ka tie mainīsies līdzi laikam, ieviešot risinājumus, kas efektīvi izmantos modernās tehnoloģijas un būs vērsti uz ilgtspēju. Praksē gan uzņēmumiem var būt grūti atbilst šīm gaidām, jo jaunāko tehnoloģisko risinājumu ieviešana un prakšu maiņa var būt dārga un laikietilpīga un uzņēmumiem var nebūt pieejas līdzekļiem, kas ir nepieciešami pārmaiņu ieviešanai. Finansējuma piesaiste ir viena no nozīmīgākjām problēmām, ar kurām uzņēmumi saskaras, ieviešot uz ilgtspēju vērstas inovācijas, un arī biežākais iemesls, kādēļ uzņēmumi izvēlas neieviest inovācijas. Pētījumi lauksaimniecības jomā savukārt ilustrē, ka tikai nelielai daļai lauksaimnieku ir stabila piekļuve aizdevumiem, kamēr pārējie zemnieki nav spējuši iekļūt finanšu institūciju interešu lokā vai/ un viņiem nav izstrādāti viņu vajadzībām atbilstoši pakalpojumi. Tāpat pētījumi lauksaimniecības jomā rāda, ka atsevišķas lauksaimnieku grupas ir negatīvi noskaņotas pret kredītsaistību uzņemšanos.\nRisinājums\r#\r\rLai nodrošinātu pārmaiņu ieviešanai vajadzīgo finansējumu, ir nepieciešams rīkoties vairākos virzienos. Banku sektors būtu mudināms pārlūkot piedāvāto pakalpojumu klāstu un pārskatīt, līdz kāda veida projektiem finansējums nonāk. Nereti finansējums nonāk līdz nelielam lokam uzņēmumu un automātiski paredz ierobežotu aktivitāšu loku. Vienlaikus, ņemot vērā, ka banku rīcību vada tirgus apsvērumi, nav iemesls cerēt, ka bankas patstāvīgi, bez ārēja pamudinājuma, pārskatīs savas prakses. Šī iemesla dēļ valsts pārvalde var ieviest risinājumus, kuri var mudināt bankas būt atvērtākas pret jauna veida projektiem. Starp šādiem atbalsta mehānismiem var minēt garantijas noteikta veida pārmaiņas veicinošiem projektiem, kas samazinātu banku risku, uzņemoties jaunus projektus. Tāpat pārvalde var investēt tādas atbalsta infrastruktūras izveidē, kas var samazināt pārmaiņu paredzešo inovāciju ieviešanas vai ekspluatācijas izmaksas, kas padarītu šādas inovācijas rentablākas. Galējā gadījumā caur projektiem pārvalde var atbalstīt mērķtiecīgi virzītas pārmaiņas, sedzot daļu no pārmaiņu ieviešanas izmaksām. Īpaša vērība visos gadījumos būtu veltāma uzņēmumiem, kuri nav līdz šim spējuši veiksmīgi piekļūt finansējumam vai kuru izmantotās prakses, piesaistot finansējumu, palielina riskus, kuriem šie uzņēmumi ir eksponēti. Te jānorāda, ka pārvaldei ir arī virkne citu instrumentu, kas ļauj noteiktu inovāciju virzienus padarīt finanšu institūcijām pievilcīgākus (piemēram, atbalsts apdrošināšanai, veidot fondus, kuri mākslīgi regulē piekļuvi kādiem uzņēmumiem svarīgiem resursiem, vietējās valūtas utt.).\nUzņēmumi ir šī risinājuma mērķgrupa - uzņēmumiem finansējums ir nepieciešams vēlamo pārmaiņu ieviešanai, un ar savu darbību tie arī ilustrē ar finansējuma piešķiršanu saistītos riskus. Bankas un nebanku kreditētāji var nodrošināt nepieciešamo finansējumu uzņēmumiem. Pārvalde ar dažādiem instrumentiem var būt iesaistīta, nodrošinot uzņēmējiem pieeju finansējumam. Vienlaikus sadarbībā ar zinātniekiem pārvalde var palīdzēt bankām uzlūkot pārmaiņas meklējošus uzņēmumus kā veiksmīgu investīciju objektu. Visbeidzot, lai gan Latvijā ir tikai neliels skaits piemēru (vismaz mums zināmu), arī nevalstiskās organizācijas var meklēt veidus, kā nodrošināt finansējumu uzņēmumiem, kuri tiecas ieviest nevalstiskā sektora atbalstītas vērtības. Piemēram, kopienas var vākt resursus, lai atbalstītu noteiktas iniciatīvas vai kļūt par iniciatīvu akcionāriem.\nNo resursiem nauda šajā gadījumā ir galvenais. Visi pārējie mehānismi var tikt izmantoti, lai veicinātu piekļuvi šim resursam. Starp šiem veicinošajiem mehānismiem ir nepieciešams minēt tādus, kas samazina riskus vai palielina ieviesto pārmaiņu rentabilitāti. Šajā procesā neapšaubāmi nozīmīgu lomu spēlē politiskā vēlme iesaistīties - regulējums var itin viegli pārvirzīt svaru kausus tajā, kas ir rentabli, un tajā, kas ir riskanti. Kopienu atbalsts arī var būt nozīmīgs resurss.\nRezultāti\r#\r\rFinansējuma pieejamības veicināšana var palīdzēt sasniegt dažādus rezultātus, un galvenais ir kritiski izvērtēt, kurš tieši saņem finansējumu. Sekmīgi veicinot finansējuma pieejamību starp inovatīviem uzņēmumiem (vai - ar finansējumu atbalstot pārmaiņas), var iedrošināt uzņēmumus aktīvāk apsvērt iespēju mainīt ierastās prakses.\nSecinājumi\r#\r\rFinansējums var tikt izmantots, lai pārstrukturētu sagādes ķēdes vai ieviestu citas pārmaiņas. Pārvaldei ir kritiski jāizvērtē instrumenti, kas tai ir pieejami, lai veicinātu pārmaiņas. Gan pētnieki, gan nevalstiskais sektors var ietekmēt fiansējuma plūsmas.\nAvoti\r#\r\r  Clapp, J. (2014) Financialization, distance and global food politics, The Journal of Peasant Studies, 41 (5): 797–814, https://doi.org/10.1080/03066150.2013.875536\n  Grīviņš, M., Ādamsone-Fiskoviča, A., Ķīlis, E., Tisenkopfs, T., Orste, L., Krūmiņa, A., Šūmane, S. (2021) Ieviešot uz ilgtspēju vērstas inovācijas: Latvijas pārtikas uzņēmumu pieredze. Ziņojums par uzņēmēju aptaujas rezultātiem. Rīga: Baltic Studies Centre\n  Grivins, M., Thorsøe, M.H., Maye, D. (2021) Financial subjectivities in the agricultural sector: a comparative analysis of relations between farmers and banks in Latvia, Denmark and the UK. Journal of Rural Studies, 86: 117-126, https://doi.org/10.1016/j.jrurstud.2021.06.006\n  Piemēri\r#\r\r\r\rLīgumu loma augkopju ekonomiskās noturības veicināšanā \r\r\r"},{"id":36,"href":"/ekip/docs/chapters/13/13-1/","title":"Līgumu loma augkopju ekonomiskās noturības veicināšanā ","section":"Finansējums","content":"Līgumu loma augkopju ekonomiskās noturības veicināšanā\r#\r\r\rPārtika\r\rLauki - Pilsētas\r\rDigitalizācija\r\rSituācija\r#\r\rLauksaimniecības uzņēmumu darbībā ir divi centrāli finanšu riski, kas tiešā veidā ietekmē viņu ekonomisko noturību. No vienas puses, lauksaimniekiem ir jāizšķiras izdarīt ilgtermiņa investīcijas (galvenokārt, iegādājoties tehniku), cerot, ka tirgū arī turpmāk būs interese par konkrēto produktu. No otras puses, lauksaimnieku saražoto produktu cenas no sējas līdz ražas novākšanai var nozīmīgi mainīties. Tādēļ pat bez investīciju izdarīšanas lauksaimnieku aprēķini par saimniecības ienākumiem var nepiepildīties. Šos izaicinājumus mazāk izjūt lauksaimnieki, kuri darbojas ar viengadīgiem augiem, kuru galaproduktam ir ilgs uzglabāšanas termiņš (piemēram, graudaugiem). Ja vien lauksaimniekiem ir pieeja nepieciešamajai infrastruktūrai (kuru izbūvēšana gan arī prasa investīcijas), viņi var novāktos produktus uzglabāt, līdz produkta cena atkal ceļas. Tomēr arī šo lauksaimnieku peļņu ietekmē uzglabāšanas izmaksas. Lauksaimniecības noieta tirgus cenu svārstības daudz nozīmīgāk izjūt lauksaimnieki, kuri darbojas ar daudzgadīgiem produktiem ar īsu derīguma termiņu (piemēram, āboliem). Šie lauksaimnieki ir saistīti ar izvēlēto sektoru ar ierobežotām iespējām mainīt saimniecības ražoto produkciju, bet izdarītās investīcijas stādījumos sāk nest peļņu tikai pēc vairākiem gadiem. Šie lauksaimnieki ir spiesti ātri realizēt produkciju, kamēr tā nav zaudējusi savu vizuālo pievilcību. Lauksaimniekiem ir nepieciešami mehānismi, kas varētu nodrošināt skaidrākas prognozes par cenu, ko ražas novākšanas mirklī viņi varēs saņemt.\nRisinājums\r#\r\rNākotnes līgumi (futures contract) paredz, ka lauksaimnieks noslēdz līgumu, vienojoties, ka produkta piegāde un norēķināšanās par pirkumu notiks kādā abām pusēm pieņemamā datumā nākotnē. Vienlaikus par summu un apjomu abas puses vienojas, jau līgumu slēdzot. Piemēram, graudkopji var slēgt pārdošanas līgumu sēšanas laikā par produkciju, kura tiks kulta rudenī, jau sēšanas mirklī prognozējot ražas apjomu un kvalitāti un iegūstot apliecinājumu, par kādu summu viņi šo produkcijas apjomu varēs pārdot. Līgums ietver sodu, ja lauksaimnieks piegādes datumā nespēj nodrošināt apsolīto produkcijas apjomu. Tādējādi abas darījumā iesaistītās puses uzņemas atbildību par riskiem. Lauksaimnieki apņemas nodrošināt noteiktu apjomu noteiktas kvalitātes produkciju, un pircējs apņemas par šo produkciju maksāt noteiktu summu. Lauksaimniekiem, līguma slēgšanas brīdī apvienojoties, ir iespējams palielināt līguma ietvaros pārdoto produkcijas apjomu un pretī iegūt labāku cenu. Šāda pieeja ļauj lauksaimniekiem iegūt apliecinājumu plānotajiem ienākumiem, kas savukārt atvieglo sarunas ar potenciālajiem aizdevējiem, ļaujot lauksaimniekiem piekļūt lētākiem apgrozāmajiem finanšu līdzekļiem, pirms darījums ir veikts. Līguma esamība rada aizdevējam apstiprinājumu, ka lauksaimniekam būs nepieciešamie līdzekļi, lai kredītu atdotu. Lauksaimnieki arī mēdz sadalīt paredzamo ražu, daļu pārdodot, izmantojot nākotnes līgumus, un daļu produkcijas tirgojot pēc novākšanas, cerot, ka ražas novākšanas brīdī vai nedaudz vēlāk būs labāki cenas piedāvājumi.\nŠādi nākotnes līgumi pamatā tiek slēgti starp sagādes ķēdes pārstāvjiem - starp lauksaimniekiem un pārstrādātājiem vai vidutājiem. Lai šo formu veiksmīgi izmantotu, lauksaimniekiem ir nepieciešamas padziļinātas zināšanas par saimniekošanas aspektiem, kurus nodrošina zinātne (jāspēj izteikt pamatotas prognozes par ražas apjomu, jāpēs prognozēt par kādu ražas daļu var slēgt nākotnes līgumu utt.). Risinājuma ieviešanai nav nepieciešami specifiski finanšu resursi. Vienlaikus ir nepieciešama labā griba, juridiskas zināšanas un padziļinātas zināšanas par ražošanu, kas var tikt izmantotas, lai prognozētu ražas apjomus.\nRezultāti\r#\r\rNākotnes līgumi mazina lauksaimnieku finansiālo nedrošību. Samazināt neskaidrību ir jo īpaši svarīgi laika periodā, kad ir nepieciešams izdarīt investīcijas, bet skaidrība par saimniecības ienākumiem vēl nav. Pircēju pusē šādi līgumi dod iespēju laicīgi plānot pieejamo izejmateriālu apjomu.\nSecinājumi\r#\r\rNākotnes līgumu formas var palīdzēt uzlabot lauksaimnieku pozīciju sagādes ķēdē.\nAvoti\r#\r\r Nepublicēti materiāli no projekta SUFISA: Sustainable finance for sustainable agriculture and fisheries, ES Apvārsnis 2020 projekts, līguma nr. 635577  "},{"id":37,"href":"/ekip/docs/chapters/14/","title":"Tālizpētes dati","section":"Saturs","content":"Piemēri\r#\r\r\r\rSatelītattēlu izmantošana maza mēroga lauksaimniecības monitorēšanā\r\r\r"},{"id":38,"href":"/ekip/docs/chapters/14/14-1/","title":"Satelītattēlu izmantošana maza mēroga lauksaimniecības monitorēšanā","section":"Tālizpētes dati","content":"Satelītattēlu izmantošana maza mēroga lauksaimniecības monitorēšanā\r#\r\r\rPārtika\r\rDigitalizācija\r\rSituācija\r#\r\rMazajām saimniecībām ir nozīmīga loma pārtikas ražošanā, kā arī vides pakalpojumu nodrošināšanā un apdzīvotības un kopienu uzturēšanā lauku teritorijās. Tomēr ir sarežģīti pilnīgi apzināt mazajās saimniecībās audzētās lauksaimniecības kultūras, to platības un ražošanas apjomus. Iemesli tam ir vismazāko saimniecību neiekļaušana oficiālajās statistikas aptaujās un daudzu mazo saimniecību neformālais darbības veids (piemēram, produktu došana bez maksas vai apmaiņā pret pakalpojumu saimniecībā, saimnieciskās darbības nedeklarēšana). Nepilnīgas zināšanas par mazajās saimniecībās saražoto pārtiku un tās daudzumu liedz pilnībā novērtēt to ieguldījumu pārtikas nodrošinājumā un pieņemt labāk pamatotus un informētus lēmumus pārtikas sektorā, piemēram, par vietējo sagādes ķēžu attīstīšanu, tostarp vietējo produktu piegādi pārtikas iepirkumos.\nRisinājums\r#\r\rSatelīta informācijas sistēmas piedāvā jaunas iespējas attīstīt precīzākus attālā izpētē balstītus pētnieciskos rīkus situācijas monitorēšanai lauksaimniecībā. Eiropas Savienības projekts “SALSA: Mazās saimniecības, mazie pārtikas uzņēmumi un ilgtspējīgs pārtikas nodrošinājums” ir izstrādājis metodoloģiju satelītu Sentinel-1 un Sentinel-2 vizuālās informācijas izmantošanai, lai monitorētu maza mēroga lauksaimniecības sistēmas un noteiktu tajās audzētās lauksaimniecības kultūras, to platības un ražošanas apjomus. Metodoloģija paredz satelītinformācijas izmantošanu un kombinēšanu ar lauka izpētes metodēm, lai radītu lauksaimniecības kultūru kartes un iegūtu aprēķinus par mazo saimniecību pienesumu reģionā saražotajā pārtikā. SALSA metodoloģija tika izstrādāta un pārbaudīta, balsoties uz satelītattēlu informāciju un uz lauka ievāktiem datiem par tajos audzētām kultūrām no 21 reģiona Eiropā, tostarp Latvijā - Pierīgā un Latgalē. Lauka dati, kas tālāk tika izmantoti satelītinformācijas apstrādē, tika savākti par 124 lauksaimniecības kultūrām 509 laukos.\nAr SALSA metodoloģiju iegūtie rezultāti var būt noderīgi uzraudzības iestādēm un lēmumu pieņēmējiem lauksaimniecības un pārtikas sistēmās. Lai pielietotu metodoloģiju lietotājvērstu rezultātu iegūšanai, nepieciešama piekļuve Sentinel informācijai (brīvpieeja Eiropas Kosmosa aģentūras satelītdatiem: https://scihub.copernicus.eu), satelītattēlu apstrādes rīki un datu analītiķa prasmes.\nRezultāti\r#\r\rSalīdzinot SALSA iegūtos rezultātus ar oficiālo statistiku, tika gūts apstiprinājums par Sentinel attēliem kā precīzu un uzticamu informācijas avotu par lauksaimniecības kultūru platībām kompleksās lauksaimniecības sistēmās. Satelītinformācijas analīze uzrādīja mazo saimniecību saistību ar lauksaimniecības kultūru dažādību reģionos: reģionos ar viszemāko vidējo saimniecību lielumu (0-5 ha) tika konstatēta vislielākā lauksaimniecības kultūru dažādība, kamēr reģionos ar lielāko vidējo saimniecību lielumu (\u0026gt;20ha) bija viszemākā dažādība. Tas norāda, ka reģionos ar augstu mazu saimniecību proporciju ir gan dažādāka lauksaimnieciskā ražošana, gan lielāka saražotās pārtikas dažādība, un tādējādi apliecina mazo saimniecību lomu daudzveidīgas pārtikas nodrošināšanā.\nSecinājumi\r#\r\rMetodoloģijas testa rezultāti liecina, ka Sentinel informācija ir drošticama, un tā var būt īpaši noderīga reģionos, kur oficiālā statistika par lauksaimniecības kultūru platībām ir nepilnīga. Vienlaikus satelītinformācija paver jaunas monitorēšanas iespējas lēmumu pieņēmējiem un uzraudzības iestādēm pārtikas sistēmās, jo ļauj izvairīties no smagnējās statistikas datu vākšanas procedūras. Reģionos, kur ir pietiekama statistiskā informācija par mazajām saimniecībām un lauksaimniecības kultūrām, satelītinformāciju var izmantot kvalitatīvas informācijas iegūšanai par mazajām saimniecībām (piemēram, saimniecību izkliede reģionā, lauksaimniecības kultūru audzēšanas areāli u.tml.). Satelītattēlu efektīvai izmantošanai ir nepieciešama lietotāju (lēmumu pieņēmēju, uzraudzības iestāžu) un datu analītiķu sadarbība.\nAvoti\r#\r\r  Godinho, S., Guiomar, N., Machado, R., Pinto Correia, T., Tsiligiridis, T., Ainali, K. (2019) Methodological report and guidance for the use of SENTINEL-2 data in assessing and monitoring of small farms and crop production. WP2 Estimation of the distribution and production capacity of small farms.\n  Godinho, S., Guiomar, N., Machado, Lourenço, P., Tsiligiridis, T., Ainal, K., Pinto Correia, T. (2019) Report on the assessment and characterization of small farms distribution and spatial characteristics obtained from SENTINEL-2 data WP2 Estimation of the distribution and production capacity of small farms.\n  Food and Agriculture Organization (2020) From Space to Farm: Characterization of Small Farms Using Remote Sensing Data.\n  "},{"id":39,"href":"/ekip/docs/chapters/15/","title":"Lauksaimnieku kooperatīvi","section":"Saturs","content":"Lauksaimnieku kooperatīvi\r#\r\rPārtika\r\rSituācija\r#\r\rLauksaimnieki ikdienā saskaras ar virkni strukturālu un institucionālu izaicinājumu, piemēram, zema produktu iepirkuma cena, dārga ražošanas tehnika un agroķīmija, grūtības ieineresēt banku piedāvāt lauksaimnieka vajadzībām pielāgotu aizdevumu u.c. Lielās saimniecības var būt pietiekoši ietekmīgs sadarbības partneris aprites ķēdēs, lai ietekmētu augstāk minētos faktorus. Tomēr biežāk atsevišķām saimniecībām pieejamie resursi nav pietiekami, lai ietekmētu sagādes ķēdē dominējošās prakses: lauksaimniekiem nav pietiekoši laika, zināšanu, sociālo tīklu un instrumentu, lai aizstāvētu savas intereses un mainītu sadarbības partneru uzvedību sev labvēlīgākā virzienā. Apvienojoties lielākās grupās - kooperatīvos, lauksaimnieki var iegūt resursus, kuri tiem pietrūkst individuāli. Katrs sedzot tikai daļu no izmaksām, kooperatīva biedri var kopā piesaistīt speciālistus, kas uzkrāj zināšanas, veidot kontaktu tīklus un kompetenti iesaistīties sarunās ar sadarbības partneriem. Kopā tirgojot savu produkciju, lauksaimnieki palielina savu nozīmi sagādes ķēdē, palielinot partneru interesi par lauksaimnieku grupu.\nRisinājums\r#\r\rKooperācija tiek uzlūkota kā daudzsološs risinājums praktiski visiem izaicinājumiem, ar ko saskaras lauksaimnieki. Divi sektori, kuri Latvijā visbiežāk tiek pieminēti kooperācjas kontekstā ir piena lopkopība un graudkopība. Projekta SUFISA (Sustainable finance for sustainable agriculture and fisheries) lauksaimnieku aptaujas dati rāda, ka ~44% graudkopju un ~34% piena lopkoju ir kooperatīva biedri, un vidēji ~31,22% no kopējās graudu produkcijas un ~34,87% no kopējās piena produkcijas tiek realizēta caur kooperatīviem. Abos sektoros kooperatīvi visbiežāk pilda lauksaimnieku produkcijas iepirkšanas funkciju: šādu atbildi ir norādījuši ~94% piena lopkopībā un ~84% graudkopībā strādājošie kooperatīvu biedri. Otrā biežāk minētā kooperatīvu biedru (~36% graudkopju un ~37% piena lopkopju) atbilde ir, ka kopperatīvi palīdz lauksaimniekiem vienoties ar pircēju. Retāk kooperatīvu biedri norāda, ka kooperatīvi palīdz izstrādāt līgumus ar produkcijas pircējiem (abos sektoros ~17% respondentu) un nodibināt kontaktus ar pircēju (~12% graudkopju un ~14% piena lopkopju). Starp graudkopjiem ~29% kooperatīvu biedru norāda, ka kooperatīvi sniedz viņiem arī citus pakalpojumus palīdz piekļūt kredītiem, agroķīmijai, nodrošina agronoma konsultācijas, veicina zināšanu apriti, utt.\nŠie dati ilustrē, ka kooperatīvu nozīmīgākā loma Latvijā ir veidot lauksaimnieka saikni ar tirgu, vienlaikus strādājot pie lauksaimnieka interešu aizstāvības. Pateicoties lielākam produkcijas apjomam, ko ražotāju grupas var pircējam piedāvāt, pircējs par produkciju ir gatavs maksāt augstāku cenu. Praksē piemēri rāda, ka kooperatīvi funkcionē stipri atšķirīgi. Kā ilustrē graudkopju pieredze, kooperatīvi var pildīt daudz nozīmīgāku lomu, piedāvājot saviem biedriem plašāku pakalpojumu klāstu par izdevīgākām cenām. Latvijā vairāki kooperatīvi ir iesaistījušies arī lauksaimniecības produkcijas pārstrādē.\nKooperatīviem nepieciešamie finanšu resursi ir saistīti ar uzdevumiem, ko kooperējoties lauksaimnieki risina. Piemēram, kopīgi pārstrādājot, uzglabājot vai pārvietojot produkciju, kooperatīvam var būt nepieciešams iegādāties inventāru, kas ļauj minētās funkcijas izpildīt un šajā gaījumā kooperatīvam būs jāpiesaista finansējums. Kooperatīvi var dažādi piesaistīt investīcijas darba uzsākšanai - finansējums var nākt no biedriem, publiskā atbalsta instrumentiem vai investoriem. Vienlaikus kooperatīva funkcionēšanā nozīmīgi ir arī nefinansiāli resursi - Latvijā vairākkārt ir pierādījies, ka koperatīvu veiksme ir atkarīga no biedru attieksmes un gatavības uzņemties ilgtermiņa saistības ar kooperatīvu.\nRezultāti\r#\r\rVeiksmīgi kooperatīvi mazina lauksaimnieku atkarību no citiem sagādes ķēdes dalībniekiem (pārstrādātājiem, tirgotājiem u.c.) un rada iespējas individuālos lauksaimnieka izaicinājumus risināt kopīgi ar zemākiem individuāliem ieguldījumiem.\nSecinājumi\r#\r\rKooperatīvi var tikt izmantoti, lai risinātu virkni dažādu izaicinājumu, ar kuriem lauksaimnieki ikdienā saskaras. Kooperācijas potenciāls ir praktiski neizsmeļams. Kooperatīva vadībā vēlams piesaistīt profesionāļus, kuri paši nav lauksaimnieki.\nAvoti\r#\r\r Grivins, M., Tisenkopfs, T., Adamsone-Fiskovica, A. and Sumane, S. (2019). Latvia National report (WP 2 - Deliverable 2.2).  "}]